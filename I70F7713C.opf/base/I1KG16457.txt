འགྲེལ་པ་དོན་གསལ་དང༌། རྣམ་བཤད་སྙིང་པོ་རྒྱན་གྱི་
དགོངས་འགྲེལ་ཚིག་དོན་རབ་གསལ།
མཛད་པ་པོ། སློབ་དཔོན་སེང་གེ་བཟང་པོ།
པཎ་ཆེན་བསོད་ནམས་གྲགས་པ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྐྲུན།

འགྲེལ་པ་དོན་གསལ་དང༌། རྣམ་བཤད་སྙིང་པོ་རྒྱན་གྱི་
དགོངས་འགྲེལ་ཚིག་དོན་རབ་གསལ།
མཛད་པ་པོ། སློབ་དཔོན་སེང་གེ་བཟང་པོ།
པཎ་ཆེན་བསོད་ནམས་གྲགས་པ། 
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྐྲུན།

གླེང་གཞི། 
ཡུལ་གངས་ཅན་གྱི་ལྗོངས་འདིར་སངས་རྒྱས་ཀྱི་བསྟན་པ་དར་འཕེལ་བྱུང་བའི་ལོ་ངོ་སྟོང་ཕྲག་ལྷག་
གི་དུས་ཡུན་ནང་རིས་སུ་མ་ཆད་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་མཐའ་ཡས་པ་ཞིག་གི་
རྨད་དུ་བྱུང་བའི་ལེགས་བཤད་པོ་ཏི་པར་ཤིང་དང་བཅས་པ་དབུས་གཙང་ཁམས་གསུམ་སོགས་བོད་
ཁམས་ཁྱོན་དང་། གཞན་ཡང་རྒྱ་ཡུལ་དང་། སོག་ཡུལ། འབྲུག་ཡུལ་སོགས་ཡུལ་གྲུ་གཞན་དུའང་
འཕྲིན་ལས་གྱི་སྣང་བ་དཀར་པོས་ཁྱབ་བཞིན་པ་དེ་ལྟར་ཡང༌། དུས་རབས་ཀྱི་འཕོ་འགྱུར་སྣ་ཚོགས་
དང༌། ལྷག་པར་རིག་གནས་གསར་བརྗེ་ཆེན་པོ་ཟེར་བའི་ལོ་བཅུའི་གོད་ཆག་ནང་རིམ་བཞིན་རྩ་ཆེའི་
ལེགས་བཤད་དེ་དག་གིས་མཚོན་ཆོས་འཇིག་རྟེན་གཉིས་ཐད་ཀྱི་རིག་གཞུང་ཆེས་མང་པོ་ཞིག་རྩ་བ་
ནས་སྟོངས་ཟིན་པ་དང་། ཤུལ་དུ་ལུས་པའི་དཔེ་རྙིང་དེ་དག་གི་གྲས་ནས་མི་ཉུང་བ་ཞིག་བོད་ཀྱི་ཡུལ་གྲུ་
གང་སར་ཐོར་གྱར་དུ་སོང་སྟེ་བཙལ་འཚོལ་ཤིན་ཏུ་དཀའ་བའི་ཁར་འགའ་ཞིག་བཞུགས་ཡོད་པ་དེ་དག་
ཀྱང་ཕལ་ཆེར་ཞིག་ནི་དགོན་སྡེ་ཆེ་ཁག་དང་། སྤྱི་ཚོགས་ཚན་པ་ཁག་གི་ནང་ཕྱག་མཆོད་ཀྱི་ཡུལ་ཙམ་
དང་། ཡང་ན་རིག་དངོས་ཁོ་ནའི་འདུ་ཤེས་ཀྱི་ཐོག་ནས་བསྡུ་ཉར་གནང་བ་ལས་ཆེས་རྒྱ་ཆེ་བའི་རང་
རིགས་ཀྱི་རིག་གཞུང་ལ་སློབ་གཉེར་དང་ཞིབ་འཇུག་གནང་མཁན་སོགས་གཟིགས་པ་པོ་རྣམས་ཀྱི་སྤྱན་
ལམ་དུ་འགྱུར་མ་ཐུབ་པས་གསུང་རབ་ཀྱི་དགོས་པ་ཇི་བཞིན་སྒྲུབ་མ་ཐུབ་པ་དང༌། ལར་ནས་མ་འོངས་
པར་ཡང་དུས་ཀྱི་འགྱུར་བགྲོད་དང་འབྱུང་བའི་གནོད་འཚེ་སོགས་ལས་རྩ་ཆེའི་རིག་གཞུང་དཔེ་དཀོན་
དེ་རྣམས་རྩ་སྟོངས་སུ་མི་འགྲོ་བའི་ངེས་པ་མེད་པ་དང་། དེ་དག་སྲུང་སྐྱོབ་མཚན་ཉིད་ཚང་བ་ཞིག་བྱེད་
པའི་ཐབས་ལམ་ཉག་གཅིག་ནི་ཕྱག་མཆོད་ཀྱི་རྟེན་དང་རིག་དངོས་ཀྱི་མཚན་ཐོག་ནས་སུས་ཀྱང་མཇལ་
དཀའ་བའི་མཛོད་སྦུག་ཏུ་འཇུག་རྒྱུ་དེ་མ་ཡིན་པར་མིག་རྒྱང་ཡངས་པོས་པར་སྐྲུན་འགྲེམ་སྤེལ་ཞུས་ཏེ་
རྒྱ་ཆེའི་སློབ་གཉེར་བས་མཚོན་གཟིགས་པ་པོ་རྣམས་ཀྱི་སྤྱན་ལམ་དུ་བསྟར་རྒྱུ་དེ་ནི་དོན་དམ་པའི་ཉམས་

པ་གསོར་ཆུད་དང་། མི་ཉམས་གོང་འཕེལ་གྱི་བྱ་བ་ཞིག་ཡིན་ངེས་སྙམ་པ་དང༌། བསྟན་པ་དང་མི་རིགས་
ཀྱི་རིག་གནས་རྒྱུན་འཛིན་དང་སླར་གསོའི་བྱ་གཞག་ཁ་ཐོག་ཏུ་མ་ལུས་ལག་ལེན་ལ་ཅི་འཁྱོལ་བྱེད་པའི་དྲི་
མ་མེད་པའི་ལྷག་བསམ་བཟང་པོས་ཀུན་ནས་བསླང་སྟེ་ད་ལན་ངེད་སེ་ར་ཐེག་ཆེན་གླིང་དང་། དཔལ་
ལྷ་ལྡན་གཙུག་ལག་ཁང་གཉིས་ཀྱིས་ཕྱར་གྲུ་མཉམ་འདེགས་ཀྱིས་ཕྱོགས་སོ་སོ་ནས་ཐོག་མའི་དཔེ་སྐྲུན་
གྱི་ཐེབས་རྩ་བཞག་སྟེ་བཙུགས་པའི་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་
པའི་ཚན་པ་ཞིག་དངོས་སུ་བཙུགས་ནས་དགེ་ལུགས་གསུང་འབུམ་གཙོ་གནད་དུ་བྱས་ཏེ་རིས་མེད་ནང་
བསྟན་གསུང་རབ་དཔེ་རྙིང་ཁག་གོམ་པ་རིམ་བགྲོད་ཀྱིས་འཚོལ་བསྡུ་པར་སྐྲུན་ཞུས་ནས་དེའི་སུམ་ཆ་
གཅིག་གཞུང་ལུགས་ལ་གསན་བསམ་གནང་མཁན་མང་བའི་དགོན་སྡེ་ཁག་དང་། སྤྱི་ཚོགས་ཚན་པ་ཁག་
གི་དཔེ་མཛོད་ཁང་། དེ་བཞིན་སློབ་གྲྭ་སོགས་ལ་ཞིབ་འཇུག་གི་དཔྱད་གཞིའི་ཚུལ་དུ་རིན་མེད་འབུལ་
ལམ་ཞུ་རྒྱུ་དང༌། དེ་འཕྲོས་རྣམས་རིན་གོང་ཆུང་ཤོས་ཀྱི་ཐོག་ནས་རྒྱ་ཆེའི་སློབ་གཉེར་བ་དང་གཟིགས་
པ་པོ་རྣམས་ཀྱི་ཐུགས་འདུན་སྐོང་གང་ཐུབ་ཞུ་རྒྱུ་ཡིན་པས་རྒྱ་ཆེའི་མཁྱེན་ལྡན་རྣམ་པས་སྤྱི་དོན་ཐུགས་ལ་
འདོག་པའི་ལྷག་བསམ་གྱིས་ངེད་ཚོའི་ལས་རིམ་ལ་རྩ་ཆེའི་དགོངས་འཆར་གང་མང་ལྷུག་སྩོལ་དང་། ལྷག་
པར་འབྲེལ་ཡོད་མ་དཔེ་དཀོན་རིགས་མཁོ་འདོན་གནང་སྐྱོང་ཡོང་བ་ཞུ་རྒྱུ་བཅས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས།

དཀར་ཆག
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་ཅེས་བྱ་བའི་འགྲེལ་པ།་(1)
སྐབས་དང་པོ་རྣམ་མཁྱེན།་(2)
སྐབས་གཉིས་པ་ལམ་ཤེས།་(37)
སྐབས་གསུམ་པ་གཞི་ཤེས།་(50)
སྐབས་བཞི་པ་རྣམ་རྫོགས་སྦྱོར་བ།་(57)
སྐབས་ལྔ་པ་རྩེ་མོའི་སྦྱོར་བ།་(90)
སྐབས་དྲུག་པ་མཐར་གྱིས་སྦྱོར་བ།་(109)
སྐབས་བདུན་པ་སྐད་ཅིག་མའི་སྦྱོར་བ།་(110)
སྐབས་བརྒྱད་པ་ཆོས་སྐུ།་(113)
བཤད་པ་མཐར་ཕྱིན་པའི་ཚུལ།་(130)
དགེ་བསྔོ་དང་མཛད་བྱང༌།་(132)
པར་བྱང་སྨོན་ཚིག་(133)
བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་
ཞེས་བྱ་བ།་(135)
མཆོད་བརྗོད་དང་རྩོམ་པར་དམ་བཅའ་བ།་(135)
གཞུང་དོན་དངོས་བཤད་པ།་(137)

དགོས་སོགས་ཆོས་བཞི་བཤད་པ།་(149)
ལུས་མདོར་བསྟན་རྒྱས་བཤད།་(152)
ཐེག་ཆེན་སེམས་བསྐྱེད།་(157)
ཐེག་ཆེན་གདམས་ངག་(164)
ཐེག་ཆེན་ངེས་འབྱེད་ཡན་ལག་(177)
ཐེག་ཆེན་སྒྲུབ་པའི་རྟེན་རང་བཞིན་གནས་རིགས།་(196)
ཐེག་ཆེན་སྒྲུབ་པའི་དམིགས་པ།་(200)
ཐེག་ཆེན་སྒྲུབ་པའི་ཆེད་དུ་བྱ་བ།་(202)
གོ་ཆའི་སྒྲུབ་པ།་(204)
འཇུག་པའི་སྒྲུབ་པ།་(205)
ཚོགས་ཀྱི་སྒྲུབ་པ།་(206)
ངེས་འབྱུང་སྒྲུབ་པ།་(221)
ལམ་ཤེས་ཀྱི་ཡན་ལག་(223)
ཉན་ཐོས་ཀྱི་ལམ་ཤེས་པའི་ལམ་ཤེས།་(225)
རང་རྒྱལ་གྱི་ལམ་ཤེས་པའི་ལམ་ཤེས།་(229)
ཕན་ཡོན་ཅན་གྱི་མཐོང་ལམ།་(234)
སྒོམ་ལམ་གྱི་བྱེད་པ།་(238)
མོས་པ་སྒོམ་ལམ།་(239)
དེའི་ཕན་ཡོན་བསྟོད་བཀུར་བསྔགས་པ།་(241)
བསྔོ་བ་སྒོམ་ལམ།་(242)
རྗེས་སུ་ཡི་རངས་སྒོམ་ལམ།་(244)

སྒྲུབ་པ་སྒོམ་ལམ།་(246)
རྣམ་དག་སྒོམ་ལམ།་(247)
ཤེས་པས་སྲིད་མཐའ་ལ་མི་གནས་པའི་ལམ་ཤེས།་(252)
སྙིང་རྗེས་ཞི་མཐའ་ལ་མི་གནས་པའི་ལམ་ཤེས།་(253)
འབྲས་ཡུམ་ལ་རིང་བའི་གཞི་ཤེས།་(254)
འབྲས་ཡུམ་ལ་ཉེ་བའི་གཞི་ཤེས།་(257)
མི་མཐུན་ཕྱོགས་ཀྱི་གཞེ་ཤེས།་(257)
ཨེཀར མཐུའཔ་(258)
གཞི་ཤེས་ཀྱི་སྦྱོར་བ།་(262)
སྦྱོར་བ་དེའི་མཉམ་ཉིད།་(264)
ཐེག་དམན་གྱི་རྟོགས་རིགས་སུ་གནས་པའི་མཐོང་ལ་ལ་(265)
བསྒོམ་བྱའི་རྣམ་པ།་（270)
སྒོམ་བྱེད་ཀྱི་སྦྱོར་བ།་(271)
སྦྱོར་བའི་ཡོན་ཏན།་(290)
སྦྱོར་བའི་སྐྱོན།་(292)
སྦྱོར་བའི་མཚན་ཉིད།་(297)
ཐེག་ཆེན་གྱི་ཐར་པ་ཆ་མཐུན།་(309)
ཐེག་ཆེན་གྱི་ངེས་འབྱེད་ཆ་མཐུན།་(311)
སློབ་པ་ཕྱིར་མི་ལྡོག་པའི་དགེ་འདུན།་(314)
སྲིད་ཞི་མཉམ་ཉིད་ཀྱི་སྦྱོར་བ།་(334)
ཞིང་དག་སྦྱོར་བ།་(337)

ཐབས་མཁས་སྦྱོར་བ།་(338)
རྟགས་ཀྱི་རྩེ་སྦྱོར།་(340)
བསོད་ནམས་རྣམ་པར་འཕེལ་བའི་རྩེ་སྦྱོར།་(341)
བརྟན་པའི་རྩེ་སྦྱོར།་(343)
སེམས་ཀུན་ཏུ་གནས་པའི་རྩེ་སྦྱོར།་(344)
མཐོང་ལམ་རྩེ་སྦྱོར།་(345)
སྒོམ་ལམ་རྩེ་སྦྱོར།་(364)
བར་ཆད་མེད་པའི་རྩེ་སྦྱོར།་(374)
བསལ་བྱ་ལོག་སྒྲུབ།་(376)
སྦྱིན་པ་ནས་ཤེས་རབ་ཀྱི་ཕར་ཕྱིན་གྱི་བར་དྲུག་པོ་དག་དང་། སངས་རྒྱས་ལ་མ
ཀྱི་མཐར་གྱིས་སྦྱོར་བ།་(380)
རྣམ་པར་སྨིན་པ་མ་ཡིན་པའི་སྐད་ཅིག་སྦྱོར།་(382)
རྣམ་པར་སྨིན་པའི་སྐད་ཅིག་སྦྱོར།་(384)
མཚན་ཉིད་མེད་པའི་སྐད་ཅིག་སྦྱོར།་(385)
གཉིས་སུ་མེད་པའི་སྐད་ཅིག་སྦྱོར།་(386)
ངོ་བོ་ཉིད་སྐུ།་(388)
ཡེ་ཤེས་ཆོས་སྐུ།་(389)
ལོངས་སྤྱོད་རྫོགས་པའི་སྐུ།་(399)
སྤྲུལ་སྐུ།་(408)

༄༅༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་
འགྲེལ་པ་བཞུགས་སོ། ། 
༄༅། །ཨ བྷི ས མ ཡ ཨ ལཾ ཀཱ ར ནཱ མ པྲ ཛྙཱ པཱ ར མི ཏ ཨུ པ དེ ཤ ཤཱ སྟུ བྲི
ཏྟིབཻཧརཏིསྶ།
༄༅། །རྒྱ་གར་སྐད་དུ། ཨ་བྷི་ས་མ་ཡ་ཨ་ལཾ་ཀཱ་ར་ནཱ་མ་པྲཛྙཱ་པཱ་ར་མི་ཏ་ཨུ་པ་དེ་ཤ་ཤཱསྟ་
བྲིཏྟི། བོད་སྐད་དུ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་ཅེས་བྱ་བའི་འགྲེལ་པ། བམ་པོ་དང་པོའོ། །སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །  
ཤེས་རབ་ཕ་རོལ་ཕྱིན་པ་ལ། །དེའི་རྒྱན་ཚིག་ལེའུར་བྱས་པ་དག །ཀུན་གྱི་རྒྱན་དུ་འགྱུར་
བར་ནི། །རྣམ་པར་དབྱེ་ཕྱིར་གུས་ཕྱག་འཚལ། །འགྲོ་ལ་ཆགས་པས་ཀུན་ཆགས་མཛད། །
འཕགས་པ་ཐོགས་མེད་སྐྱོབ་ཉིད་ཀྱིས། །མི་ཕམ་མགོན་ལ་གསན་ནས་ནི། །བསྟན་བཅོས་ཆེན་
པོའི་རྣམ་བཤད་མཛད། །འགྲོ་དོན་རྩ་ལག་དབྱིག་གི་གཉེན། །རང་གི་མོས་པ་གཙོར་བྱེད་པས། །
ཤེས་བྱ་ནང་གི་ཡིན་པ་ལ། །ཡང་དག་བརྟེན་ནས་རྣམ་པར་བཀྲོལ། །འཕགས་པའི་ཁོངས་སུ་
གཏོགས་པ་ཡི། །རྣམ་པར་གྲོལ་བ་ཞེས་བྱས་ཀྱང་། །དེས་བྱས་བྱས་པ་མིན་མཐོང་ནས། །དབུ་
མར་གནས་པའི་བློས་རྣམ་ཕྱེ། །དེ་ཡི་འོག་ཏུ་རྣམ་གྲོལ་སྡེ། །དད་པའི་ས་ལ་གནས་པ་ཡིས། །
བསྟན་བཅོས་མཐའ་དག་མ་རྙེད་པར། །རང་དང་རྗེས་མཐུན་རྣམ་བཤད་བྱས། །དེ་ལྟར་མཁས་
པས་སྣང་བྱས་ཤིང་། །འགའ་ཞིག་ཁོ་ནས་མ་རྙེད་པའི། །བསྟན་བཅོས་མཐའ་དག་འདི་དེ་

ལྟར། །རྙེད་པ་གང་དེ་ཡ་མཚན་ནོ། །དེ་ལྟས་ཤིན་ཏུ་རྙེད་དཀའ་བ། །ཟབ་མོའི་ལམ་འདི་ཅི་ཞིག་
ལྟར། །སངས་རྒྱས་དབང་གིས་རྙེད་པ་ནི། །མཁས་པ་རྣམས་ཀྱིས་དབྱེ་བའི་རིགས། །རྣམ་
པ་ཀུན་ཏུ་བདག་གི་ནི། །སྤྱོད་ཡུལ་མིན་ཡང་བསོད་ནམས་དག །སྒྲུབ་དང་མཐུན་ཕྱིར་རང་
གཞན་ལ། །ཕན་གདགས་འདོད་པས་སྤྲོ་བ་སྐྱེས། 
སྐབས་དང་པོ་རྣམ་མཁྱེན།
འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས། སོ་སོ་
རང་གིས་རིག་པའི་ཡེ་ཤེས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་རབ་ཏུ་དང་བ་
ནི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ་ཞེས་བྱ་བར་ངེས་པར་བཟུང་ནས།
གཞན་དག་བཅོམ་ལྡན་འདས་མ་ཡོན་ཏན་རིན་པོ་ཆེ་ཕུལ་དུ་དབྱུང་དུ་མེད་ཅིང་། དཔག་ཏུ་མེད་
པའི་འབྱུང་གནས་ལ་དོན་གྱིས་འཇུག་པར་བྱ་བའི་ཕྱིར་རབ་ཏུ་དང་བ་བསྐྱེད་པའི་ཆེད་དུ། རེ་
ཤིག་དང་པོར་ཡུམ་ལ་ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་ཕྱག་འཚལ་
བ། ཉན་ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་ཁྲིད་མཛད་གང་ཡིན་དང་། འགྲོ་
ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང་། གང་དང་ཡང་
དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུང་བ། ཉན་ཐོས་བྱང་ཆུབ་སེམས་
དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། ཞེས་བྱ་བ་གསུངས་སོ།
ཚིགས་སུ་བཅད་པ་འདིས་ནི་འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པ་བརྗོད་དེ།
དེ་ཐོས་ནས་རེ་ཤིག་དད་པའི་རྗེས་སུ་འབྲངས་པ་རྣམས་ནི་འདི་ལ་ཐེ་ཚོམ་མེད་པར་མྱུར་དུ་རབ་
ཏུ་དང་བ་སྐྱེའོ། །ཆོས་ཀྱི་རྗེས་སུ་འབྲངས་པ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲལ་
བའི་ཕྱིར་ཞེས་བྱ་བ་ལ་སོགས་པའི་ཚད་མས་གཞི་དང་ལམ་དང་རྣམ་པ་སྐྱེ་བ་མེད་པ་ཡོངས་སུ་

ཤེས་པ་ཚིགས་སུ་བཅད་པའི་དོན་གྱི་མཚན་ཉིད་ཀྱི་ཡུམ་ལ་གནོད་པ་མ་མཐོང་ནས། ཤེས་རབ་
ཀྱི་ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཚུལ་གསུམ་པ་ཅན། སངས་
རྒྱས་ལ་སོགས་པ་སྐྲུན་པར་མཛད་པ་ནི་གདོན་མི་ཟ་བར་སྲིད་པ་ཉིད་དོ་ཞེས་ངེས་པར་བཟུང་
སྟེ། དེ་ལ་རབ་ཏུ་དང་བ་སྐྱེད་པར་བྱེད་པ་ཉིད་དོ། 
དེ་ལ་རབ་ཏུ་དང་བས་ཀྱང་དེའི་ཡོན་ཏན་མངོན་པར་འདོད་པའི་གང་ཟག་གཉིས་ཀ་ཡང་
དེ་དང་དེ་ལ་བརྟེན་པའི་གསུང་རབ་ལ་རྣམ་པ་ཐམས་ཅད་དུ་གཟུང་བ་ལ་སོགས་པའི་དོན་དུ་
ཤིན་ཏུ་གུས་པར་བྱེད་དོ། །དེ་ནས་ཐོས་པ་ལས་བྱུང་བ་ལ་སོགས་པའི་ཤེས་པ་སྐྱེ་བའི་རིམ་གྱིས་
ལེགས་པའི་མཆོག་འཐོབ་པར་འགྱུར་རོ། །དེའི་ཕྱིར་བཅོམ་ལྡན་འདས་མ་ལ་རབ་ཏུ་དང་བ་ནི་
ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་ཡིན་ནོ། །དེ་ལ་ཐམས་ཅད་མཁྱེན་པ་ཉིད་གསུམ་
གྱིས་ནི་དོན་བརྒྱད་བསྡུས་ལ། དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང་དེས་ཀྱང་འཆད་
པར་འགྱུར་བའི་ཚུལ་གྱིས་དོན་ཐམས་ཅད་ཕུན་སུམ་ཚོགས་པ་ཡིན་ནོ་ཞེས་དེ་ལྟར་ཐུགས་ལ་
བཞག་ནས་ཐམས་ཅད་མཁྱེན་པ་ཉིད་གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསྟོད་དོ།
ཉན་ཐོས་དང་དེའི་ཕྱོགས་སུ་བསླན་པ་རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ་
རིམ་པ་གཅིག་གིས་བསྟན་པ་རང་སངས་རྒྱས་ཀྱང་སྟེ། མྱ་ངན་ལས་འདའ་བར་འདོད་པ་རྣམས་
གཞི་ཐམས་ཅད་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས་ཕུང་པོ་དང་བཅས་པ་དང་ཕུང་པོ་
མེད་པའི་མཚན་ཉིད་ཀྱི་མྱ་ངན་ལས་འདས་པ་རྣམ་པ་གཉིས་ཐོབ་པར་མཛད་པ་གང་ཡིན་པ་དང་།
བྱང་ཆུབ་སེམས་དཔའ་འཁོར་བ་ཇི་སྲིད་པར་འགྲོ་བའི་དོན་བྱེད་པ་རྣམས་ལམ་ཐམས་ཅད་སྐྱེ་
བ་མེད་པར་རྟོགས་པའི་ངོ་བོ་ཉིད་ཀྱིས་འགྲོ་བ་མཐའ་དག་གི་དོན་སྒྲུབ་པར་མཛད་པ་གང་ཡིན་
པ་དང་། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་གང་དང་ལྡན་ན་སངས་རྒྱས་ཡང་དག་
པར་བསྡམས་པའི་སྐུ་ཅན། རྣལ་འབྱོར་ཅན་གྱི་དབང་ཕྱུག་གི་གཙོ་བོ་རྣམས་སྤྱོད་པའི་གཉེན་

པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་བསྐོར་བར་མཛད་པ། སངས་རྒྱས་ཉན་ཐོས་
ལ་སོགས་པས་ཡོངས་སུ་བསྐོར་བ་དེ་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ་ལོ། །
དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་བའི་བསྟན་བཅོས་མངོན་པར་རྟོགས་
པའི་རྒྱན་གཞི་དང་གཉེན་པོ་དང་རྣམ་པ་རྣམས་ལས་གང་ཡང་རུང་བ་ཞིག་བསྡུས་པ་མཛད་ན།
ཕྱོགས་དང་པོ་ལྟར་ན་ནི་འབད་པ་དོན་མེད་པ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་
ནི་མཚན་ཉིད་ཀྱི་བསྟན་བཅོས་དག་ལས་མི་སྨོས་པའི་གཞི་གང་ཡིན་པ་དེ་འབྱུང་བ་ནི་མེད་དོ།
གཉིས་པ་ལྟར་ན་ཡང་རྣམ་པར་བྱང་བའི་དངོས་པོ་ཙམ་བསྡུས་པའི་ཕྱིར་ཀུན་ནས་ཉོན་མོངས་
པའི་དངོས་པོ་མ་བསྡུས་པས་འདི་གང་གི་གཉེན་པོ་ཡིན་པ་ཁོང་དུ་ཆུད་པར་མི་འགྱུར་རོ། །
གསུམ་པ་ལྟར་ན་ཡང་རྣམ་པ་གཞི་མེད་པ་ཙམ་ཞིག་བསྡུས་པའི་ཕྱིར་དོན་རྟོགས་པ་མེད་
པས། ཅུང་ཟད་ཀྱང་མ་བཤད་པའི་ཕྱིར་དོན་མེད་པ་ཡིན་ནོ་སྙམ་དུ་གཞན་དག་སེམས་པར་འགྱུར་
བ་མ་ཡིན་ནམ་ཞེ་ན། དེ་ནི་མ་ཡིན་ཏེ། གང་གི་ཕྱིར་ཉན་ཐོས་དང་། རང་སངས་རྒྱས་དང་། བྱང་
ཆུབ་སེམས་དཔའ་དང་། བླ་ན་མེད་པའི་སངས་རྒྱས་རྣམས་ཀྱི་གོ་རིམས་ཇི་ལྟ་བ་བཞིན་ཐམས་
ཅད་མཁྱེན་པ་ཉིད་གསུམ་གྱིས་མངོན་པར་རྟོགས་པ་མཐའ་དག་བསྡུས་པས་ན་ཕྱོགས་གསུམ་
ཅར་གྱིས་ཀྱང་བསྡུས་པའི་ཕྱིར་རོ། །
འདི་ལྟར་རྒྱལ་བའི་ཡུམ་བར་མ་ལས། རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་
དང་རང་སངས་རྒྱས་རྣམས་ཀྱི་ཡིན་ནོ། །ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་
ནོ། །རྣམ་པ་ཐམས་ཅད་མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱི་ཡིན་ནོ། །བཅོམ་ལྡན་འདས་ཅིའི་སླད་དུ་ཐམས་ཅད་འཚལ་བ་ཉིད་
ཉན་ཐོས་དང་རང་སངས་རྒྱས་རྣམས་ཀྱི་ལགས། རབ་འབྱོར་ཐམས་ཅད་ནི་ཕྱི་དང་ནང་གི་ཆོས་
རྣམས་ཇི་སྙེད་པ་དེ་ཙམ་ཡིན་ལ། དེ་དག་ཀྱང་ཉན་ཐོས་དང་རང་སངས་རྒྱས་རྣམས་ཀྱིས་ཤེས་
ཀྱི་ལམ་ཐམས་ཅད་ཀྱིས་ཀྱང་མ་ཡིན་ལ། རྣམ་པ་ཐམས་ཅད་དུ་ཡང་མ་ཡིན་པས་དེའི་ཕྱིར་

ཉན་ཐོས་དང་རང་སངས་རྒྱས་རྣམས་ཀྱི་ནི་ཐམས་ཅད་ཤེས་པ་ཉིད་ཅེས་བྱའོ། ། 
བཅོམ་ལྡན་འདས་ཅིའི་སླད་དུ་ལམ་གྱི་རྣམ་པ་འཚལ་བ་ཉིད་བྱང་ཆུབ་སེམས་དཔའ་རྣམས་
ཀྱི་ལགས། རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང་།
རང་སངས་རྒྱས་ཀྱི་ལམ་གང་ཡིན་པ་དང༌། སངས་རྒྱས་ཀྱི་ལམ་གང་ཡིན་པའི་ལམ་ཐམས་ཅད་
བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །དེ་དག་ཀྱང་ཡོངས་སུ་རྫོགས་པར་བྱ་
ཞིང་དེ་དག་གིས་ལམ་གྱི་བྱ་བ་ཡང་བྱ་ལ། སྨོན་ལམ་ཡོངས་སུ་རྫོགས་པར་མ་བྱས་པ་དང་། སེམས་
ཅན་རྣམས་ཡོངས་སུ་སྨིན་པར་མ་བྱས་པ་དང༌། སངས་རྒྱས་ཀྱི་ཞིང་ཡོངས་སུ་མ་སྦྱངས་པར་དེ་
དག་གིས་ཡང་དག་པའི་མཐའ་མངོན་སུམ་དུ་ནི་མི་བྱའོ། །དེའི་ཕྱིར་བྱང་ཆུབ་སེམས་དཔའ་
རྣམས་ཀྱི་ནི་ལམ་གྱི་རྣམ་པ་ཤེས་པ་ཉིད་ཅེས་བྱའོ། །
བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ལགས། རབ་འབྱོར་རྣམ་པ་གང་དག་དང་
རྟགས་གང་དག་དང་མཚན་མ་གང་དག་གིས་ཆོས་རྣམས་རབ་ཏུ་བརྗོད་པའི་རྣམ་པ་དེ་དག་དང་
རྟགས་དེ་དག་དང་མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་དེ་དེའི་ཕྱིར་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ནི་རྣམ་པ་ཐམས་
ཅད་མཁྱེན་པ་ཉིད་ཅེས་བྱའོ། །དེ་བཞིན་དུ་མདོར་བསྡུས་པ་ལས་ཀྱང་ཉན་ཐོས་ཀྱི་ས་ལ་སློབ་
པར་འདོད་པས་ཀྱང་ཞེས་བྱ་བ་ལ་སོགས་པ་གསུངས་ལ། རྒྱས་པ་ལས་ཀྱང་རྒྱ་ཆེར་གསུངས་སོ། །
དེ་ལ་ཐམས་ཅད་ཤེས་པ་ཉིད་ནི་གཟུགས་ལ་སོགས་པའི་ཆོས་ལ་མི་རྟག་པ་ལ་སོགས་པའི་
རྟེན་ཅན་འབྲས་བུ་བདག་ཏུ་རྨོངས་པ་སྤངས་པ་ཅན་ཡིན་ནོ། །
ལམ་ཤེས་པ་ཉིད་ནི་ཐེག་པ་ཐམས་ཅད་ཀྱིས་ངེས་པར་འབྱུང་བ་དང༌། དེ་ཁོ་ན་ཉིད་མངོན་
སུམ་དུ་མི་བྱེད་པའི་རྟེན་ཅན་འབྲས་བུ་སེམས་ཅན་མ་བསྡུས་པ་སྡུད་པ་ལ་སོགས་པར་བྱེད་པ་
ཅན་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི་ཆོས་ཐམས་ཅད་སྐྱེ་བ་མེད་པའི་རྟེན་ཅན་

འབྲས་བུ་ནམ་མཁའི་ཁམས་ཀྱི་མཐས་གཏུགས་པར་སེམས་ཅན་གྱི་དོན་རྒྱུན་མི་འཆད་པ་དང་།
ཡང་དག་པ་ཉིད་ཀྱི་མཐའ་རྟོགས་པ་དང་། བག་ཆགས་ཀྱི་མཚམས་སྦྱོར་བ་ཉིད་སྤངས་པ་
ཅན་ཡིན་ནོ། །དེ་ལྟ་བས་ན་མངོན་པར་རྟོགས་པའི་རྒྱན་ནི་གཞི་དང་གཉེན་པོ་དང་རྣམ་པ་མཐའ་
དག་བསྡུས་པས་མངོན་པར་རྟོགས་པ་རིལ་རྫོགས་པར་བསྟན་པ་ཡིན་ནོ། །ཞེས་བྱ་བ་འདི་འཐད་
པ་ཡིན་ནོ། །སྐྱེ་བོ་བློ་གྲོས་དམན་པ་དག །བཅོམ་ལྡན་འདས་རྒྱས་པ་དང་འབྲིང་དང་མདོར་
བསྡུས་པ་ལ་དང་བའི་སེམས་ཅན་ལ་ཕན་འདོགས་པར་བཞེད་པ་ཐུགས་རྗེ་ཅན་ཉིད་ཀྱིས་རྒྱལ་
བའི་ཡུམ་དེ་དང་དེ་ལས་མངོན་པར་རྟོགས་པ་བརྒྱད་ཀྱི་རིམ་པ་ཤེས་རབ་ཀྱི་ཕ་རོལ་ཏུ་ཕྱིན་
པའི་དོན་མཐའ་དག་གསལ་བར་མཛད་པ་མ་ཡིན་ནམ། བཅོམ་ལྡན་འདས་འཕགས་པ་མ་
རྒྱལ་བ་ལས་རྒྱལ་བས་ཡང་དེ་བསྟན་པ་ལ་དོན་ཅི་ཞིག་ཡོད་སྙམ་དུ་དོགས་པ་བསལ་བའི་
ཕྱིར། དོན་ལ་ཐེ་ཚོམ་བསྐྱེད་པ་ཉིད་ཀྱིས་འཇུག་པའི་ཡན་ལག་རང་གི་བསྟན་བཅོས་ཀྱི་བརྗོད་
པར་བྱ་བ་དང་། དགོས་པ་དང་དགོས་པའི་ཡང་དགོས་པ་དང་
རྣམ་པ་ཐམས་ཅད་མཁྱེན་ཉིད་ལམ། །སྟོན་པས་དེ་ལས་བཤད་པ་གང་། ཆ
གཞན་གྱིས་མྱོང་བ་མ་ཡིན་ཏེ། །ཆོས་སྤྱོད་བཅུ་ཡི་བདག་ཉིད་ཀྱི། །
༄༅།།༅ མདོ་དོན་དྲན་པ་ལ་བཞག་ནས། །བློ་དང་ལྡན་པས་མཐོང་འགྱུར་ཕྱིར། །
བདེ་བླག་ཏུ་ནི་རྟོགས་པ་ཞེས། །བྱ་བ་རྩོམ་པའི་དགོས་པ་ཡིན། ། 
ཞེས་བྱ་བ་ཡིན་ནོ། རྣམ་པ་ཐམས་ཅད་མཁྱེན་པ་ཉིད་ནི་སངས་རྒྱས་ཉིད་ཀྱི་ལམ་སྟེ་མངོན་
པར་རྟོགས་པ་ཐམས་ཅད་ཉེ་བར་མཚོན་པ་ལྷུར་ལེན་པ་ཡིན་ནོ། །
བཅོམ་ལྡན་འདས་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་རྗེས་སུ་སྟོན་པར་
མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཅར་ལས་བརྗོད་པར་བྱ་བ་ཉིད་དུ་བསྟན་
པ་གང་ཡིན་པ། རྗོད་པར་བྱེད་པ་དང་བརྗོད་པར་བྱ་བ་དག་ཐབས་དང་ཐབས་ཀྱིས་བསྒྲུབ་པར་

བྱ་བའི་ཚུལ་གྱིས་འབྲེལ་བར་མཛད་པ་ཕྱི་རོལ་པ་དང་ཅིག་ཤོས་ཀྱི་འདོད་ཆགས་དང་བྲལ་བ་
ལ་སོགས་པ་ཆོས་ཐམས་ཅད་བདག་མེད་པ་ལ་གོམས་པར་མ་བྱས་པ་རྣམས་ཀྱིས་ཐོས་པ་ལས་
བྱུང་བ་ལ་སོགས་པའི་ཤེས་པའི་རིམ་གྱིས་མ་མྱངས་པ་དེ། བྱང་ཆུབ་སེམས་དཔའ་རང་དང་གཞན་
གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རག་པར་ཆས་པ་དག་ཁོ་ནས་ཉམས་སུ་མྱོང་
བ་ཤིན་ཏུ་གསལ་བས་བཞག་པའི་བག་ཆགས་ལས་བྱུང་བའི་དྲན་པའི་ཤེས་པ་ལ། ཤེས་རབ་
ཀྱི་ཕ་རོལ་ཏུ་ཕྱིན་པའི་མདོའི་དོན་མ་ལུས་པ་མངོན་པར་རྟོགས་པ་བརྒྱད་ཀྱི་བདག་ཉིད་བྱང་
ཆུབ་ཀྱི་སེམས་དང་སྦྱིན་པ་ལ་སོགས་པ་སྒྲུབ་པའི་སྤྱོད་པ་ལེགས་པར་བཞག་ནས། ཆོས་ཀྱི་
དབྱིངས་ཀུན་ཏུ་འགྲོ་བ་རྟོགས་པའི་མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་པའི་
རིམ་པས་རྣམ་པ་ཐམས་ཅད་མངོན་སུམ་དུ་བྱེད་པར་འགྱུར་བ་ཞེས་བྱ་བ་དགོས་པའི་ཡང་དགོས་
པའི་ཆེད་དུ་མངོན་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་བྱང་ཆུབ་ཀྱི་སེམས་
དང་སྒྲུབ་པ་ལ་སོགས་པའི་མཚན་ཉིད་གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་འགྱུར་བ་
ནི་བསྟན་བཅོས་རྩོམ་པའི་དགོས་པ་ཡིན་ནོ། ། 
དེ་ལྟར་འབྲེལ་བ་ལ་སོགས་པ་བསྙད་ནས། གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་
བྱ་བའི་ཕྱིར་དང་བསྟན་བཅོས་ཀྱི་དོན་རྣམ་པར་དབྱེ་བ་བྱས་པ་ཡང་མ་འཛིངས་པ་ཉིད་ཀྱིས་
བཤད་པར་བྱ་སླ་བར་གཟིགས་ནས་ཚིག་ལེའུར་བྱས་པ་བཅོ་ལྔས་མདོ་དང་རྒྱས་པར་བསྟན་
པས་ཤེས་རབ་ཀྱི་ཕ་རོལ་ཏུ་ཕྱིན་པའི་ལུས་རྣམ་པར་བཞག་པ་གསུངས་ཏེ། ། 
ཤེས་རབ་ཕ་རོལ་ཕྱིན་པ་ནི། །དངོས་པོ་བརྒྱད་ཀྱིས་ཡང་དག་བཤད། ། 
རྣམ་ཀུན་མཁྱེན་ཉིད་ལམ་ཤེས་ཉིད། །དེ་ནས་ཐམས་ཅད་ཤེས་པ་ཉིད། །
རྣམ་ཀུན་མངོན་རྫོགས་རྟོགས་པ་དང་། །རྩེ་མོར་ཕྱིན་དང་མཐར་གྱིས་པ། །
སྐད་ཅིག་གཅིག་མངོན་རྫོགས་བྱང་ཆུབ། །ཆོས་ཀྱི་སྐུ་དང་དེ་རྣམ་བརྒྱད། །
སེམས་བསྐྱེད་པ་དང་གདམས་ངག་དང་། །ངེས་འབྱེད་ཡན་ལག་རྣམ་བཞི་དང་། །

སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང་། ། 
དམིགས་པ་དག་དང་ཆེད་དང་ནི། །གོ་ཆ་འཇུག་པའི་བྱ་བ་དང༌། ། 
ཚོགས་ནི་ངེས་པར་འབྱུང་བཅས་རྣམས། །ཐུབ་པའི་རྣམ་ཀུན་མཁྱེན་པ་ཉིད། །
ལྟ་ཨཽ་ན་མོག་མོག་པོར་བྱེད་ལ་སོགས་དང༌། །སློབ་མ་བསེ་རུའི་ལམ་གང་དང་། །ཟོ
འདི་དང་གཞན་པའི་ཡོན་ཏན་གྱི། །ཕན་ཡོན་ཆེ་བ་མཐོང་བའི་ལམ། །
བྱུང་སྐབྱེད་པ་དང་ནི་མོས་པ་དང༌། །བསྟོད་དང་བཀུར་དང་བསྔགས་པ་དང༌། །
ཨཽ བསྔོ་དང་རྗེས་སུ་ཡི་རང་བ། །ཡིད་ལ་བྱེད་པ་བླ་མེད་དག ། 
སྒྲུབ་དང་ཤིན་ཏུ་དག་པ་ཞེས། །བྱ་བ་འདི་ནི་སྒོམ་པའི་ལམ། །
ཊཥོ་བྱང་ཆུབ་སེམས་དཔའ་མཁས་རྣམས་ཀྱི། །ལམ་ཤེས་ཉིད་ནི་དེ་འདྲར་བཤད། །
པ་ཤེས་པས་སྲིད་ལ་མི་གནས་ཤིང༌། །སྙིང་རྗེས་ཞི་ལ་མི་གནས་དང་། །
བས་ཐབས་མ་ཡིན་པས་རིང་བ་དང་། །ཐབས་ཀྱིས་རིང་བ་མ་ཡིན་ཉིད། །
མི་མཐུན་གཉེན་པོའི་ཕྱོགས་དག་དང༌། །སྦྱོར་དང་དེ་ཡི་མཉམ་ཉིད་དང༌། །
ཉན་ཐོས་ལ་སོགས་མཐོང་བའི་ལམ། །དེ་འདྲ་ཀུན་ཤེས་ཉིད་དུ་འདོད། །
རྣམ་པ་སྦྱོར་བར་བཅས་རྣམས་དང༌། །ཡོན་ཏན་སྐྱོན་ནི་མཚན་ཉིད་བཅས། །
་ཆར་ཌ་ཐར་དང་ངེས་འབྱེད་ཆ་མཐུན་དང༌། །སློབ་པ་ཕྱིར་མི་ལྡོག་པའི་ཚོགས།
སྲིད་དང་ཞི་བ་མཉམ་ཉིད་དང༌། །ཞིང་དག་བླ་ན་མེད་པ་ནི། ། 
རྣམ་ཀུན་མངོན་རྫོགས་རྟོགས་པ་སྟེ། །འདི་ནི་ཐབས་མཁས་བཅས་པ་ཡིན། །
ཡང་རྟོག༔ དེ་ཡི་རྟགས་དང་རྣམ་འཕེལ་དང༌། །བརྟན་དང་སེམས་ཀུན་གནས་པ་དང༌། །
མཐོང་ཞེས་བྱ་དང་སྒོམ་པ་ཞེས། །བྱ་བའི་ལམ་ནི་སོ་སོ་ལ། །
རྣམ་པར་རྟོག་པ་རྣམ་བཞི་ཡི། །གཉེན་པོ་རྣམ་པ་བཞི་དང་ནི། །
བར་ཆད་མེད་པའི་ཏིང་ངེ་འཛིན། །ལོག་པར་བསྒྲུབ་དང་བཅས་པ་ནི། །

རྩེ་མོའི་མངོན་རྟོགས་མཐར་གྱིས་པ། །རྣམ་གསུམ་རྣམ་བཅུ་སྐད་ཅིག་མ། །
སྐྱ་ཌགཅིག་གིས་མངོན་རྫོགས་བྱང་ཆུབ་པ། །མཚན་ཉིད་ཀྱིས་ནི་རྣམ་པ་བཞི། །
ངོ་བོ་ཉིད་ལོངས་རྫོགས་བཅས་དང་། །དེ་བཞིན་གཞན་པ་སྤྲུལ་པ་ནི། ། 
ཆོས་སྐུ་མཛད་པ་དང་བཅས་པ། །རྣམ་པ་བཞིར་ནི་ཡང་དག་བརྗོད། །
ཅེས་བྱ་བ་ཡིན་ནོ། །དེ་ལ་ཚིག་ལེའུར་བྱས་པ་དང་པོ་གཉིས་ཀྱིས་ནི་དངོས་པོ་བརྒྱད་བསྡུས་
པའི་ཕྱིར་མདོར་བསྟན་པ་ཡིན་ནོ། །ཚིག་ལེའུར་བྱས་པ་བཅུ་གསུམ་གྱིས་ནི་དེ་དག་ཉིད་ཀྱི་དོན་
བསྡུས་ནས་རྒྱས་པར་བཤད་དེ། དེ་ལྟར་ན་བསྡུས་པ་དང་རྒྱས་པར་བཤད་པའི་ཕྱིར་ལེགས་
པར་བཤད་པ་ཡིན་ནོ། །བསྡུས་པའི་དོན་གྱི་ཚིག་ལེའུར་བྱས་པ་རྣམས་ནི། བསྟན་བཅོས་མཛད་
པ་ཉིད་ཀྱིས། སེམས་བསྐྱེད་པ་ནི་གཞན་དོན་ཕྱིར། ཞེས་བྱ་བ་ལ་སོགས་པ་འཆད་པར་འགྱུར་
བའི་བསྟན་བཅོས་མཐའ་དག་གིས་འཆད་པས། དེ་དག་རྣམ་པར་བཤད་པས་བཤད་པར་བསམས་
ཏེ། ཟློས་པའི་ཉེས་པར་འགྱུར་དུ་དོགས་ནས་རྣམ་པར་མ་བཀྲོལ་ལོ། །
དེ་ལྟར་བསྡུས་པའི་དོན་ཀུན་བསྟན་ནས། བྱང་ཆུབ་སེམས་དཔའ་བྱང་ཆུབ་རྗེས་སུ་འཐོབ་
པར་འདོད་པས་འབྲས་བུ་ཡིན་པའི་ཕྱིར་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་དགོས་
པས། དང་པོར་རྣམ་པ་ཐམས་ཅད་མཁྱེན་པ་ཉིད་དེ་སྡུད་པའི་ཚིག་ལེའུར་བྱས་པ་རྣམ་པར་བཤད་
པའི་སྒོ་ནས་བཤད་པར་བཞེད་དེ། སེམས་བསྐྱེད་པ་རང་གི་ངོ་བོ་དམིགས་པ་དང་བཅས་པ།
སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། 
ཅེས་བྱ་བ་གསུངས་ཏེ། སངས་རྒྱས་སུ་གྲུབ་ནས་གཞན་གྱི་དོན་གྱི་ཕྱིར་སྐལ་བ་ཇི་ལྟ་བ་
བཞིན་དུ་འབད་པར་བྱའོ་ཞེས་སེམས་བསྐྱེད་པ་གཞན་གྱི་དོན་དུ་ཡང་དག་པར་རྫོགས་པའི་བྱང་
ཆུབ་འདོད་པའི་མཚན་ཉིད་སྨོན་པ་དང་འཇུག་པའི་ངོ་བོ་ཉིད་རྣམ་པ་གཉིས་སོ། །
ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་དེ་དོན་དུ་གཉེར་བ་དགེ་བའི་ཆོས་
ལ་འདུན་པ་སེམས་ལས་བྱུང་བ་ཡིན་ལ། སེམས་བསྐྱེད་པ་ནི་སེམས་ཡུལ་ཁྱད་པར་དུ་འཕགས་

པ་སྣང་བ་ཅན་འབྱུང་བ་མ་ཡིན་ནམ། ཇི་ལྟར་ན་དེ་སེམས་བསྐྱེད་པ་ཡིན་པར་འགྱུར་ཞེ་ན་བདེན་
མོད་ཀྱི། འོན་ཀྱང་འདིར་དགེ་བའི་ཆོས་ལ་འདུན་པའི་མཚན་ཉིད་དོན་དུ་གཉེར་བ་ཡོད་ན་བྱང་
ཆུབ་ཀྱི་སེམས་བསྐྱེད་པས་རྒྱུ་འབྲས་སུ་བསྟན་པ་ཡིན་ཏེ། དེ་ལྟར་དོན་དུ་གཉེར་བའི་བྱང་ཆུབ་
སེམས་དཔའི་དགེ་བའི་ཆོས་ཐམས་ཅད་འཕེལ་བར་འགྱུར་རོ་ཞེས་ཤེས་པར་བྱ་བའི་ཕྱིར་ཉེ་བར་
བཏགས་པ་ལ་བརྟེན་པ་ཡིན་པས་ཉེས་པ་མེད་དོ། ། 
ཌརྣམ་པ་གཅིག་ཏུ་ན་སྨོན་ལམ་ནི་དོན་དུ་གཉེར་བ་སྟེ། ཡང་དག་པར་རྫོགས་པའི་བྱང་
ཆུབ་འདོད་པ་ཉིད་ཡིན་ལ། དེ་དང་ལྷན་ཅིག་སྤྱོད་པའི་སེམས་བསྐྱེད་པ་དེའི་སྒྲར་བསྟན་པ་ནི་དེ་
ལྟར་ན་བྱང་ཆུབ་སེམས་དཔའ་རྣམས་ལ་སྨོན་ལམ་དང་ལྡན་པའི་སེམས་དེ་སྐྱེའོ་ཞེས་བྱ་བར་
ཤེས་པར་བྱ་བའི་ཕྱིར་ཡིན་ནོ། །ཡང་གང་འདོད་པའི་བདག་ཉིད་དང་། གང་གི་དོན་དུ་སེམས་
བསྐྱེད་པ་ཡང་དག་པར་རྫོགས་པའི་བྱང་ཆུབ་དེ་ནི་གང་ཡིན་གཞན་གྱི་དོན་ནི་གང་ཡིན་ཞེ་ན། དེ་དང་
དེ་ནི་མདོ་བཞིན་དུ། །བསྡུས་དང་རྒྱས་པའི་སྒོ་ནས་བརྗོད། 
ཅེས་བྱ་བ་གསུངས་ཏེ། རྒྱལ་བའི་ཡུམ་རྣམ་པ་གསུམ་ཅར་ལས་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་དང་སྦྱིན་པ་ལ་སོགས་པ་ཐམས་ཅད་ལ་སྦྱིན་པར་བྱ་བ་དང་། སྦྱིན་པ་པོ་དང་ལེན་པ་
པོ་ལ་སོགས་པ་མི་དམིགས་པར་བསྒྲུབ་པར་བྱའོ་ཞེས་ཤེས་པར་བྱེད་པའི་དོན་ཅན་དང་། སེམས་
ཅན་ཐམས་ཅད་སྐལ་བ་ཇི་ལྟ་བ་བཞིན་དུ་མྱ་ངན་ལས་འདས་པ་དང་། སེར་སྣ་ཅན་ལ་སོགས་
པ་རྣམས་སྦྱིན་པ་ལ་སོགས་པ་ལ་དགོད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་
ལ་བསྒྲུབ་པར་བྱའོ། །ཞེས་བྱ་བ་ལ་སོགས་པ་རབ་ཏུ་སྟོན་པ་ལྷུར་བྱེད་པའི་ངག་གིས་མདོའི་དོན་
དང་མི་འགལ་བར་བསྡུས་པ་དང་རྒྱས་པའི་སྒོ་ནས་ཡང་དག་པར་རྫོགས་པའི་བྱང་ཆུབ་དང་
གཞན་གྱི་དོན་བསྟན་ཏེ། དེ་ལྟར་ན་སེམས་བསྐྱེད་པ་ནི་གཞན་གྱི་དོན་གྱི་ཕྱིར་ཡང་དག་པར་
རྫོགས་པའི་བྱང་ཆུབ་འདོད་པའི་བདག་ཉིད་ཡིན་པར་ཤེས་པར་བྱའོ། གཙུག་ལག་གི་གཞུང་
སྐབས་ཀྱི་དོན་སྟོན་པ་ལྟར་ལེན་པ་ནི་ཐམས་ཅད་ལས་ཀྱང་གསུངས་མོད་ཀྱི་ཚིག་མངས་སུ་དོགས་

ནས་ཁུངས་ཉིད་དུ་མ་བྲིས་སོ། །དེ་ལྟར་སེམས་བསྐྱེད་པ་དམིགས་པ་དང་རང་གི་ངོ་བོ་དང་བཅས་
པ་བརྗོད་ནས། ད་ནི་དེའི་རབ་ཏུ་དབྱེ་བ་རྣམ་པ་ཉི་ཤུ་རྩ་གཉིས་བར་སྐབས་ཀྱི་ཚིགས་སུ་བཅད་པ།
དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་འབྱུང་གནས་མཚོ། །
རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་གླུ། ། 
ཌཟིརྒྱལ་པོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་དང་ནི། །
རྒྱ སྒྲ་སྙན་ཆུ་བོ་སྤྲིན་རྣམས་ཀྱིས། །རྣམ་པ་ཉི་ཤུ་རྩ་གཉིས་སོ། །
ཞེས་བྱ་བ་དག་གིས་བཤད་དེ། འདུན་པ་དང་། བསམ་པ་དང་། ལྷག་པའི་བསམ་
པ་དང་། སྦྱོར་བ་དང་། སྦྱིན་པ་དང་། ཚུལ་ཁྲིམས་དང༌། བཟོད་པ་དང་། བརྩོན་འགྲུས་དང་།
བསམ་གཏན་དང་། ཤེས་རབ་དང་། ཐབས་མཁས་པ་དང་། སྨོན་ལམ་དང་། སྟོབས་དང་། ཡེ་
ཤེས་ཀྱི་ཕ་རོལ་ཏུ་ཕྱིན་པ་དང་། མངོན་པར་ཤེས་པ་དང་། བསོད་ནམས་དང་། ཡེ་ཤེས་དང་།
བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་། སྙིང་རྗེ་དང་། ལྷག་མཐོང་དང་། གཟུངས་དང་།
སྤོབས་པ་དང་། ཆོས་ཀྱི་དགའ་སྟོན་དང་། བགྲོད་པ་གཅིག་པའི་ལམ་དང༌། ཆོས་ཀྱི་སྐུ་དང་
ལྡན་པ་ནི། གོ་རིམས་བཞིན་དུ་ས་དང་། གསེར་བཟང་པོ་དང་། ཟླ་བ་ཚེས་པ་དང་། མེ་དང་།
གཏེར་ཆེན་པོ་དང་། རིན་པོ་ཆེའི་འབྱུང་ཁུངས་ཀྱི་གནས་དང་། རྒྱ་མཚོ་ཆེན་པོ་དང་། རྡོ་རྗེ་དང་།
རིའི་རྒྱལ་པོ་དང་། སྨན་དང་། དགེ་བའི་བཤེས་གཉེན་དང་། ཡིད་བཞིན་གྱི་ནོར་བུ་དང་། ཉི་
མ་དང༌། ཆོས་ཀྱི་སྒྲ་དབྱངས་སྙན་པ་དང་། རྒྱལ་པོ་ཆེན་པོ་དང་། བང་མཛོད་དང་། ལམ་པོ་
ཆེ་དང༌། བཞོན་པ་དང་། བཀོད་མའི་ཆུ་དང་། སྒྲ་སྙན་པ་དང་། ཆུ་བོའི་རྒྱུན་དང༌། སྤྲིན་ལྟ་བུ་སྟེ།
ཆོས་དཀར་པོ་ཐམས་ཅད་ཀྱི་གཞིའི་དངོས་པོ་དང་། བྱང་ཆུབ་ཀྱི་བར་དུ་མི་འགྱུར་བ་དང་། དགེ་
བའི་ཆོས་མཐའ་དག་རྣམ་པར་འཕེལ་བར་འགྱུར་བ་དང་། ཐམས་ཅད་མཁྱེན་པ་ཉིད་གསུམ་གྱི་
སྒྲིབ་པའི་བུད་ཤིང་སྲེག་པ་དང་། སེམས་ཅན་ཐམས་ཅད་ཚིམ་པར་བྱེད་པ་དང་། ཡོན་ཏན་རིན་
པོ་ཆེའི་རྟེན་གྱི་དངོས་པོ་དང་། མི་འདོད་པ་ཐམས་ཅད་ཐོག་ཏུ་བབ་པས་མི་འཁྲུགས་པ་དང་། ཡིད་

ཆེས་པ་བརྟན་པས་མི་ཕྱེད་པ་དང་། དམིགས་པའི་རྣམ་པར་གཡེང་བས་མི་བསྐྱོད་པ་དང་། ཉོན་
མོངས་པ་དང་ཤེས་བྱའི་སྒྲིབ་པའི་ནད་རབ་ཏུ་ཞི་བ་དང་། གནས་སྐབས་ཐམས་ཅད་དུ་སེམས་
ཅན་གྱི་དོན་ཡོངས་སུ་མི་གཏོང་བ་དང་། ཇི་ལྟར་སྨོན་པའི་འབྲས་བུ་འགྲུབ་པ་དང་། གདུལ་
བྱ་ཡོངས་སུ་སྨིན་པར་བྱེད་པ་དང་། གདུལ་བྱ་འདུན་པར་བྱེད་པའི་ཆོས་སྟོན་པ་དང་། མཐུ་ཐོགས་
པ་མེད་པས་གཞན་གྱི་དོན་སྒྲུབ་པ་དང༌། བསོད་ནམས་དང་ཡེ་ཤེས་ཀྱི་ཚོགས་མང་པོའི་མཛོད་
ལྟ་བུ་དང་། འཕགས་པ་ཐམས་ཅད་གཤེགས་ཤིང་རྗེས་སུ་གཤེགས་པ་དང་། འཁོར་བ་དང་མྱ་
ངན་ལས་འདས་པ་གང་དུ་ཡང་མི་ལྟུང་བས་བདེ་བླག་ཏུ་འགྲོ་བ་དང་། ཐོས་པ་དང་མ་ཐོས་
པའི་ཆོས་འཛིན་པས་མི་ཟད་པ་དང་། ཐར་པ་འདོད་པའི་གདུལ་བྱ་ལ་སྙན་པར་སྒྲོགས་པ་དང་།
གཞན་གྱི་དོན་བྱ་བ་ཐ་མི་དད་པ་དང་། དགའ་ལྡན་གྱི་གནས་ན་བཞུགས་པ་ལ་སོགས་པ་ཀུན་
ཏུ་སྟོན་པར་རུང་བ་ཉིད་ཀྱིས་གྲངས་བཞིན་ནོ། །དེ་ལྟར་ན། དེ་ཡང་ས་གསེར་ཟླ་བ་མེ། །ཞེས་
བྱ་བ་ལ་སོགས་པས་སེམས་བསྐྱེད་པ་ཉི་ཤུ་རྩ་གཉིས་བཤད་པ་ཡིན་ནོ། །དེ་ལ་དང་པོ་གསུམ་
ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་ལས་དང་པོ་པའི་སས་བསྡུས་སོ། །དེའི་འོག་ཏུ་གཅིག་
ནི་ས་དང་པོ་ལ་འཇུག་པའི་ལམ་གྱིས་བསྡུས་སོ། །དེའི་འོག་ཏུ་བཅུ་ནི་རབ་ཏུ་དགའ་བ་ལ་སོགས་
པ་ས་བཅུས་བསྡུས་ཏེ། མཐོང་བ་དང་སྒོམ་པའི་ལམ་གྱི་སྤྱོད་ཡུལ་ཅན་ཡིན་ནོ། །དེའི་འོག་ཏུ་ལྔ་
ནི་ཁྱད་པར་གྱི་ལམ་གྱིས་བསྡུས་སོ། །དེའི་འོག་ཏུ་སེམས་བསྐྱེད་པ་གསུམ་ནི་སྦྱོར་བ་དང་དངོས་
དང་མཇུག་གི་སྒོ་ནས་སངས་རྒྱས་ཀྱི་སས་བསྡུས་ཏེ། དེ་ལྟར་ན་སེམས་བསྐྱེད་པའི་རབ་ཏུ་དབྱེ་
བ་ནི་ལས་དང་པོ་པའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །དབྱེ་
བ་ཞར་ལ་བརྗོད་ནས་དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་པའི་བྱང་ཆུབ་སེམས་
དཔའ་དུས་ཇི་ལྟ་བ་བཞིན་དུ་དོན་དུ་གཉེར་བར་བྱེད་པའི་བྱང་ཆུབ་ཀྱི་སེམས་བསྐྱེད་པ་དང་།
དེས་འཕངས་པའི་ཆོས་འགྲུབ་པར་བྱ་བའི་ཕྱིར་ཡོན་ཏན་ཐོབ་པ་ཡོངས་སུ་བསྲུང་བའི་དོན་
གྱིས་མངོན་པར་འཕེལ་བར་བྱ་བའི་ཕྱིར་འདོམས་པ་ནི་གདམས་ངག་སྟེ།

སྒྲུབ་དང་བདེན་པ་རྣམས་དང་ནི། །སངས་རྒྱས་ལ་སོགས་དཀོན་མཆོག་གསུམ། །
མ་ཞེན་ཡོངས་སུ་མི་ངལ་དང༌། །ལམ་ནི་ཡོངས་སུ་འཛིན་པ་དང༌། ། 
སྤྱན་ལྔ་དང་ནི་མངོན་ཤེས་ཀྱི། །ཡོན་ཏན་དྲུག་དང་མཐོང་ལམ་དང་། །
ཡསྒོམ་ཞེས་བྱ་ལ་གདམས་ངག་ནི། །བཅུ་ཡི་བདག་ཉིད་ཤེས་པར་བྱ། ། 
ཞེས་གསུངས་པ་ཡིན་ནོ། །བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཇི་སྐད་བཤད་པ་བསྒྲུབ་
པ་ལ། ཀུན་རྫོབ་དང་དོན་དམ་པའི་བདེན་པ་ལས་མི་འདའ་བས་ཉན་ཐོས་ལ་སོགས་པ་དང་ཐུན་
མོང་མ་ཡིན་པ་མི་དམིགས་པའི་ཚུལ་གྱིས་འཇུག་པར་བྱའོ་ཞེས་སློབ་པ་སྒྲུབ་པ་ལ་འདོམས་
པ་དང༌། སྡུག་བསྔལ་ལ་གཟུགས་ལ་སོགས་པ་འབྲས་བུ་གྱུར་པའི་སྟོང་པ་ཉིད་དང་། ཤེས་རབ་
ཀྱི་ཕ་རོལ་ཏུ་ཕྱིན་པ་དག་དེ་བཞིན་ཉིད་ཀྱི་ངོ་བོར་རང་བཞིན་གཅིག་གོ་ཞེས་བྱ་བ་དང་། ཀུན་
འབྱུང་བ་ལ་སྟོང་པ་ཉིད་དང་གཟུགས་ལ་སོགས་པ་རྒྱུར་གྱུར་པ་དག་ཐ་མི་དད་པ་ཉིད་ཀྱིས་
གཟུགས་ལ་སོགས་པ་ནི་ཀུན་འབྱུང་བ་དང་འགོག་པ་དང་ཀུན་ནས་ཉོན་མོངས་པ་དང་རྣམ་
པར་བྱང་བའི་ཆོས་ཅན་མ་ཡིན་ནོ་ཞེས་བྱ་བ་དང་། འགོག་པ་ལ་སྟོང་པ་ཉིད་སྐྱེ་བ་དང༌། འགོག་
པ་དང་ཀུན་ནས་ཉོན་མོངས་པ་དང་རྣམ་པར་བྱང་བ་དང་ཉམས་པ་དང་འཕེལ་བ་ལ་སོགས་
པ་དང་བྲལ་བ་ལ་ནི། གཟུགས་མེད་པ་ནས་མ་རིག་པ་སྐྱེ་བ་ཡང་མེད་མ་རིག་པ་འགག་པ་ཡང་
མེད། སངས་རྒྱས་ཀྱང་མེད་བྱང་ཆུབ་ཀྱི་བར་དུ་ཡང་མེད་དོ་ཞེས་བྱ་བ་དང་། ལམ་ལ་སྦྱིན་པ་
ལ་སོགས་པའི་ཕ་རོལ་ཏུ་ཕྱིན་པ་དང་བདག་ཉིད་དམ་ནང་སྟོང་པ་ཉིད་ལ་སོགས་པ་ནི་ཕྱི་སྟོང་
པ་ཉིད་ལ་སོགས་པ་དང་། སྔོན་གྱི་མཐའ་དང་ཕྱི་མའི་མཐའ་དག་ཕན་ཚུན་ལྡན་པ་དང་མི་ལྡན་
པ་མ་ཡིན་པ་ཉིད་དུ་སྒྲུབ་བོ་ཞེས་སྟོན་པ་བདེན་པ་ལ་འདོམས་པ་དང་། སངས་རྒྱས་ལ་སངས་
རྒྱས་དང་བྱང་ཆུབ་དག་མཚན་ཉིད་གཅིག་པ་ཉིད་ཀྱིས་སངས་རྒྱས་སུ་བྱེད་པའི་ཆོས་ཀྱི་མཚན་
ཉིད་རྣམ་པ་ཐམས་ཅད་མཁྱེན་པ་ཉིད་མི་དམིགས་པ་ལ་གཟུགས་ལ་སོགས་པ་མི་སྦྱོར་བས།
དམིགས་པར་བྱ་བ་དང་དམིགས་པར་བྱེད་པ་མཉམ་པ་ཉིད་དུ་ཤེས་པ་ཞེས་བྱ་བ་དང་། ཆོས་

ལ་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་གཞི་དང་གཉེན་པོ་དང་རྣམ་པ་མཐའ་དག་
བསྡུས་པ་དག་གིས་བསྡུས་པའི་ཆོས་ཐམས་ཅད་ངོ་བོ་ཉིད་མེད་དོ་ཞེས་བྱ་བ་དང་། དགེ་འདུན་
ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱིས་དགྲ་བཅོམ་པ་མ་གཏོགས་
པ་འབྲས་བུ་ལ་གནས་པ་དང་ཞུགས་པའི་བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་
རྒྱས་དང་ལྷན་ཅིག་བརྒྱད་པོ་དབང་པོ་རྟུལ་པོ་ལ་སོགས་པའི་བྱེ་བྲག་གིས་གྲངས་ཉི་ཤུར་ཚང་
བ་བྱང་ཆུབ་སེམས་དཔའ་འཕགས་པ་སློབ་པ་ཕྱིར་མི་ལྡོག་པ་རྣམས་ལ་སྐྱེ་བ་མེད་པ་ཉིད་དུ་འཇུག་
པར་བྱའོ། ། 
ཞེས་ལུང་འབོགས་པ་དཀོན་མཆོག་གསུམ་ལ་འདོམས་པ་དང་། བརྩོན་འགྲུས་བརྩམས་
པ་ཉིད་ཀྱིས་ཇི་སྐད་བཤད་པའི་དོན་ལ་ནན་ཏན་བྱེད་པ་ལ། ལུས་ལ་སོགས་པའི་བསོད་ཉམས་
ཉིད་ཀྱིས་ལ་ལ་མངོན་པར་ཞེན་པར་འགྱུར་བས་མ་ཞེན་པ་ལ་ལུས་ལ་སོགས་པ་ངོ་བོ་ཉིད་
མེད་པར་བསྟན་པའི་འདོམས་པ་དང་། དུས་ཡུན་རིང་མོ་ཞིག་ཏུ་གོམས་པར་བྱས་ཀྱང་འདོད་
པའི་དོན་མ་གྲུབ་ན་དངང་བའི་རང་བཞིན་ཅན་ཡོངས་སུ་སྐྱོ་བར་འགྱུར་བས་ཡོངས་སུ་ངལ་བ་
མེད་པ་ལ། གཟུགས་ལ་སོགས་པ་ནས་ཡང་དག་པར་རྫོགས་པའི་བྱང་ཆུབ་ཀྱི་བར་ལ་རློམ་པ་
མེད་པ་ཉིད་དུ་བསྟན་པའི་གདམས་ངག་དང་། ཕྱོགས་བཅུ་ན་བཞུགས་པའི་སངས་རྒྱས་ལ་སོགས་
པ་ལ་དོན་རེ་རེའི་ཕྱིར་ལམ་གྱི་ལུང་ནོད་པར་བྱ་ན་སེམས་ཞུམ་པར་འགྱུར་བས་ལམ་ཡོངས་སུ་
བཟུང་བ་ལ་ཆོས་རྣམས་རང་བཞིན་གྱིས་མ་སྐྱེས་པ་ཉིད་དུ་བསླབ་པའི་གདམས་ངག་དང་།
ཤའི་དང་རྣམ་པར་སྨིན་པ་ལས་བྱུང་བའི་ལྷའི་དང་ཤེས་རབ་དང་ཆོས་དང་སངས་རྒྱས་ཀྱི་སྤྱན་
གྲངས་ཇི་ལྟ་བ་བཞིན་དུ་དངོས་པོ་སོ་སོར་ངེས་པ་དང་། 
སེམས་ཅན་ཐམས་ཅད་ཀྱི་འཆི་འཕོ་བ་དང་། སྐྱེ་བ་དང་། ཆོས་ཐམས་ཅད་ལ་རྣམ་པར་
མི་རྟོག་པ་དང་། འཕགས་པའི་གང་ཟག་ཐམས་ཅད་རྟོགས་པ་དང༌། ཆོས་ཐམས་ཅད་རྣམ་
པ་ཐམས་ཅད་དུ་མངོན་པར་རྫོགས་པར་བྱང་ཆུབ་པའི་ཡུལ་ཅན་རྣམས་དེ་བཞིན་ཉིད་དུ་གཅིག་

པ་ཉིད་དུ་བསྒྲུབ་བོ་ཞེས་སློབ་པ་སྤྱན་ལྔ་ལ་འདོམས་པ་དང་། རྫུ་འཕྲུལ་དང་། ལྷའི་རྣ་བ་དང་།
གཞན་གྱི་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། མངོན་པར་འདུ་བྱེད་པ་
ལས་བྱུང་བ་ལྷའི་མིག་དང་། ཟག་པ་ཟད་པ་ཤེས་པའི་མངོན་པར་ཤེས་པ་ས་གཡོ་བ་ལ་སོགས་
པ་དང་། འཇིག་རྟེན་གྱི་ཁམས་ཐམས་ཅད་ན་གནས་པའི་སྒྲ་ཆུང་ངུ་དང་གཅིག་ཤོས་ཐོས་པ་དང༌།
གཞན་གྱི་སེམས་འདོད་ཆགས་དང་བཅས་པ་ལ་སོགས་པ་ཡོངས་སུ་ཤེས་པ་དང་། རང་དང་
གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པ་དང་། གཟུགས་ཐམས་ཅད་མཐོང་བ་དང་། ཉོན་
མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པ་རྣམས་གཟོད་མ་ནས་ཞི་བ་ཉིད་དུ་རྟོགས་པར་
བྱའོ་ཞེས་སྟོན་པ་མངོན་པར་ཤེས་པ་དྲུག་ལ་འདོམས་པ་དང་། མཐོང་བའི་ལམ་བདེན་པ་བཞིས་
བསྡུས་པ་སྐད་ཅིག་མ་བཅུ་དྲུག་གི་ངོ་བོ་ཉིད་ཆོས་དང་རྗེས་སུ་ཤེས་པའི་བཟོད་པ་དང་། ཤེས་
པའི་བདག་ཉིད་ལ། རྣལ་འབྱོར་པ་ཆོས་ཐམས་ཅད་ངོ་བོ་ཉིད་མེད་པར་རྟོགས་པས་སྒྱུ་མ་མཁན་
བཞིན་དུ་ཐམས་ཅད་ལ་མངོན་པར་ཞེན་པ་མེད་པའི་ལུས་ཅན་དེས་སྤང་བར་བྱ་བའི་དངོས་པོའི་
གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་སྟོན་པ་མཐོང་བའི་ལམ་ལ་འདོམས་པ་དང་།
འདུས་བྱས་དང་འདུས་མ་བྱས་དག་ངོ་བོ་གཅིག་པ་ཉིད་ཀྱིས་ཕན་ཚུན་ཐ་དད་པར་གདགས་པར་
མི་ནུས་པ་བཞིན་དུ། ཇི་སྐད་བཤད་པའི་མཐོང་བའི་ལམ་གྱིས་མངོན་སུམ་དུ་བྱས་པའི་དངོས་
པོ་ལས་ཐ་མི་དད་པ་ལ་དམིགས་པའི་ཕྱིར་མཐོང་བ་དང་བསྒོམ་པ་དག་ཐ་དད་དུ་གྱུར་པ་མེད་
པས་སྒོམ་པའི་ལམ་མཚན་ཉིད་པ་རྣམ་པར་བཞག་པ་ནི་མེད་ཀྱི། འོན་ཀྱང་དེ་ནི་རྟེན་ཅིང་འབྲེལ་
བར་འབྱུང་བའི་ཆོས་ཉིད་ཀྱིས་དེས་སྤང་བར་བྱ་བའི་དངོས་པོའི་གཉེན་པོ་ཉིད་དུ་རྣམ་པར་སྒོམ་
པར་བྱེད་དོ་ཞེས་སྒོམ་པའི་ལམ་ལ་འདོམས་པ་སྟེ། དེ་ལྟར་ན་བྱང་ཆུབ་ཀྱི་སེམས་དང་། དེས་
འཕངས་པའི་ཆོས་ཀྱི་ངོ་བོ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒྲུབ་པའི་རྣམ་པ་གང་ཡིན་པ་
མི་དམིགས་པ་དང་། དེའི་དམིགས་པ་གང་ཡིན་པ་འཕགས་པའི་བདེན་པ་བཞི་དང་། རྟེན་
གང་ཡིན་པ་སྐྱབས་གསུམ་དང་། ཁྱད་པར་དུ་འགྲོ་བའི་རྒྱུ་གང་ཡིན་པ་མ་ཆགས་པ་དང་། མི་

ལྡོག་པར་འགྲོ་བའི་རྒྱུ་གང་ཡིན་པ་ཡོངས་སུ་མི་ངལ་བ་དང་། ཐེག་པ་གཞན་གྱིས་མི་འགྲོ་བའི་
རྒྱུ་གང་ཡིན་པ་ལམ་ཡོངས་སུ་འཛིན་པ་དང༌། གཞན་གྱི་དྲིང་མི་འཇོག་པར་འགྲོ་བ་ཉིད་ཀྱི་
རྒྱུ་གང་ཡིན་པ་སྤྱན་ལྔ་དང་། རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པའི་རྒྱུ་གང་ཡིན་
པ་མངོན་པར་ཤེས་པ་དྲུག་དང་། མཐར་ཐུག་པའི་རྒྱུ་གང་དག་ཡིན་པ་མཐོང་བ་དང་སྒོམ་པའི་
ལམ་དག་སྟེ། དེ་དག་ཐམས་ཅད་གདམས་ངག་གི་སྐབས་སུ་བསྟན་ཏེ། འདི་ཙམ་ཁོ་ནས་དོན་
ཐམས་ཅད་ཕུན་སུམ་ཚོགས་པར་འགྱུར་བས་གདམས་ངག་ནི་རྣམ་པ་བཅུའོ། དགེ་འདུན་དཀོན་
མཆོག་གི་སྐབས་སུ་བདེ་བླག་ཏུ་རྟོགས་པར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་
གཉིས་པོ།
དབང་པོ་རྟུལ་དང་རྣོན་པོ་དག །དད་དང་མཐོང་ཐོབ་རིགས་ནས་རིགས། །
བར་ཆད་གཅིག་བར་སྐྱེས་ནས་དང་། །བྱེད་དང་བྱེད་མིན་འོག་མིན་འགྲོ། །
འཕར་གསུམ་སྲིད་རྩེའི་མཐར་ཐུག་འགྲོ། །གཟུགས་ཀྱི་ཆགས་བཅོམ་མཐོང་བ་ཡི། །
ཆོས་ལ་ཞི་ལུས་མངོན་སུམ་བྱེད། །བསེ་རུ་དང་ནི་ཉི་ཤུའོ། ། 
ཞེས་བྱ་བ་གསུངས་སོ། འཆད་པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་
བའི་ལམ་སྐད་ཅིག་མ་བཅུ་དྲུག་ལ་བརྟེན་ནས་དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་
གིས་འབྲས་བུ་དང་པོ་ལ་ཞུགས་པ་རྣམ་པ་གཉིས་སོ། དེའི་འོག་ཏུ་རྒྱུན་དུ་ཞུགས་པ་ཡིན་ནོ།
དེའི་འོག་ཏུ་དེ་ཉིད་ལྷ་དང་མིའི་རིགས་ནས་རིགས་སུ་སྐྱེ་བ་ཉིད་ཀྱིས་གཞན་རྣམ་པ་
གཉིས་ཡིན་ནོ། །དེའི་འོག་ཏུ་དབང་པོ་རྟུལ་པོ་དང་རྣོན་པོ་དད་པ་དང་མཐོང་བས་ཐོབ་པ་དག་
འབྲས་བུ་གཉིས་པ་ལ་ཞུགས་པ་གཅིག་ཁོ་ན་ཡིན་ནོ། །དེའི་འོག་ཏུ་ལན་ཅིག་ཕྱིར་འོང་བ་ཡིན་ནོ། །
དེའི་འོག་ཏུ་དེ་ཉིད་གཞན་བར་ཆད་གཅིག་པ་ཡིན་ནོ། །དེའི་འོག་ཏུ་སྔ་མ་བཞིན་དུ་དད་པ་དང་
མཐོང་བས་ཐོབ་པ་འབྲས་བུ་གསུམ་པ་ལ་ཞུགས་པ་ཡིན་ནོ། ། 
དེའི་འོག་ཏུ་ཕྱིར་མི་འོང་བ་སྟེ་བར་མ་དོ་དང་། སྐྱེས་ནས་དང་། མངོན་པར་འདུ་བྱེད་

པ་དང་བཅས་པ་དང་། མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་ཞེས་
བྱ་བ་རྣམ་པ་བཞིའོ། དེའི་འོག་ཏུ་དེ་ཉིད་འོག་མིན་གྱི་མཐར་ཐུག་པར་འགྲོ་བ་སྟེ། འཕར་བ་དང་
ཕྱེད་དུ་འཕར་བ་དང༌། གནས་ཐམས་ཅད་དུ་འཆི་འཕོ་བ་ཉིད་ཀྱིས་གོང་དུ་འཕོ་བ་གཞན་རྣམ་
པ་གསུམ་མོ། དེའི་འོག་ཏུ་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་གཟུགས་ཀྱི་འདོད་
ཆགས་དང་བྲལ་བ་སྟེ། མཐོང་བའི་ཆོས་ལ་ཞི་བ་དང་ལུས་ཀྱིས་མངོན་སུམ་དུ་བྱེད་པ་གཞན་
རྣམ་པ་གཉིས་སོ། དེའི་འོག་ཏུ་དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་པ་ཡིན་ནོ། དེའི་འོག་
ཏུ་རང་སངས་རྒྱས་ཏེ་ཉི་ཤུའོ། ལས་དང་པོ་པ་དེ་ལྟར་གདམས་ངག་ཐོབ་པ་ལ་ངེས་པར་འབྱེད་
པའི་ཡན་ལག་འབྱུང་བས་ངེས་པར་འབྱེད་པའི་ཡན་ལག ། 
དམིགས་པ་དང་ནི་རྣམ་པ་དང་། རྒྱུ་དང་ཡོངས་སུ་འཛིན་པ་ཡིས།
བྱང་ཆུབ་སེམས་དཔའ་སྐྱོབ་པ་ཡི། དྲོད་སོགས་བདག་ཉིད་ཇི་བཞིན་དུ།
རྣམ་རྟོག་བཞི་པོ་ལྡན་སྟེན་པ། ཆུང་དང་འབྲིང་དང་ཆེན་པོ་རྣམས། 
ཉན་ཐོས་བསེ་རུ་ལྟ་བུ་དང༌། བཅས་པ་དག་ལས་ཁྱད་པར་འཕགས།
ཅེས་བྱ་བ་གསུངས་ཏེ། བྱང་ཆུབ་སེམས་དཔའ་རྣམས་ཀྱི་ཐོས་པ་ལ་སོགས་པ་རབ་ཀྱི་
མཐར་ཕྱིན་པ་ཐོབ་པ་ཐར་པའི་ཆ་དང་མཐུན་པར་དད་པ་ལ་སོགས་པའི་མཚན་ཉིད་ཀྱི་དགེ་
བའི་རྩ་བའི་འོག་ཏུ་བདེན་པ་བཞི་རྟོགས་པ་དང་རྗེས་སུ་མཐུན་པ་ངེས་པར་འབྱེད་པའི་ཆ་དང་
མཐུན་པ་བཞི་པོ་འཇིག་རྟེན་པའི་བསྒོམས་པ་ལས་བྱུང་བ་དྲོ་བར་གྱུར་པ་ཞེས་བྱ་བའི་དགེ་
བའི་རྩ་བ་དང༌། དེའི་འོག་ཏུ་རྩེ་མོར་གྱུར་པ་དང་། དེའི་འོག་ཏུ་བཟོད་པར་གྱུར་པ་དང་། དེའི་
འོག་ཏུ་ཆོས་ཀྱི་མཆོག་ཅེས་བྱ་བ་ཆུང་ངུ་ལ་སོགས་པའི་རིམ་གྱིས་སྐྱེ་བས་སམ། བྱང་ཆུབ་སེམས་
དཔའ་དང་འབྲེལ་བའི་དབང་པོ་རྟུལ་པོ་ལ་སོགས་པ་གང་ཟག་གི་བྱེ་བྲག་གིས་ཆུང་ངུ་དང་འབྲིང་
དང་ཆེན་པོ་ནི་འཆད་པར་འགྱུར་བ་དམིགས་པའི་ཁྱད་པར་གྱི་ངོ་བོ་ཉིད་བདེན་པ་བཞིའི་དངོས་
པོ་ལ་དམིགས་པ་དང་། ཆོས་སུ་ལྟ་བའི་གཉེན་པོ་ཉིད་ཀྱིས་མངོན་པར་ཞེན་པ་མེད་པ་ལ་སོགས་

པའི་རྣམ་པར་ཞུགས་པ་དང་། ཐེག་པ་གསུམ་ཅར་རྟོགས་པའི་རྒྱུའི་ངོ་བོ་དང་། དགེ་བའི་བཤེས་
གཉེན་ཐབས་ལ་མཁས་པའི་མཚན་ཉིད་ཀྱིས་ཡོངས་སུ་འཛིན་པ་དང་ལྡན་པ་དང་། མཐོང་བ་དང་
སྒོམ་པས་སྤང་བར་བྱ་བའི་གཟུང་བ་དང་འཛིན་པའི་རྣམ་པར་རྟོག་པ་རྣམ་པ་བཞི་པོ་འཆད་པར་
འགྱུར་བའི་ཚུལ་དང་འབྲེལ་བར་འབྱུང་བ་ནི། ཉན་ཐོས་ལ་སོགས་པའི་དྲོ་བ་ལ་སོགས་པ་ལས་
ཁྱད་པར་དུ་འཕགས་པ་ཡིན་ནོ། 
དེ་དག་གི་དྲོ་བར་གྱུར་པ་ལ་སོགས་པའི་དགེ་བའི་རྩ་བ་ནི། ལུགས་ལས་གཟུགས་སུ་རུང་
བ་ལ་སོགས་པའི་མཚན་ཉིད་ཀྱི་དངོས་པོའི་བདག་ཉིད་ཀྱི་བདེན་པ་བཞི་ལ་དམིགས་པ་དང་།
བདག་ཏུ་ལྟ་བའི་གཉེན་པོ་ཉིད་ཀྱིས་མི་རྟག་པ་ལ་སོགས་པའི་རྣམ་པར་ཞུགས་པ་དང་། རང་
གི་ཐེག་པ་རྟོགས་པ་ཁོ་ནའི་ཆེད་དུ་དང་། ཡོངས་སུ་འཛིན་པ་དང་བྲལ་བ་དང་། རྣམ་པར་རྟོག་
པ་རྣམ་པ་བཞི་དང་མི་ལྡན་པར་འབྱུང་ངོ་ཞེས་འབྱུང་བའི་ཕྱིར་རོ། བྱང་ཆུབ་སེམས་དཔའ་རྣམས་
ཀྱི་ངེས་པར་འབྱེད་པའི་ཆ་དང་མཐུན་པ་རྣམས་ནི། ཐབས་མཁས་པའི་སྟོབས་ཀྱིས་ཁ་ཅིག་ཏུ་
ནི་རྒྱུའི་སྒོ་ནས། ཁ་ཅིག་ཏུ་ནི་འབྲས་བུའི་སྒོ་ནས། ཁ་ཅིག་ཏུ་ནི་ངོ་བོ་ཉིད་ཀྱིས་སྒོ་ནས། ཁ་ཅིག་
ཏུ་ནི་ཆོས་ཉིད་ཀྱི་རྣམ་པའི་སྒོ་ནས་ཇི་ལྟར་སྲིད་པ་བཞིན་བདེན་པ་བཞིའི་དངོས་པོ་ལ་དམིགས་
པ་ཡིན་ལ། སྔ་མ་བཞིན་དུ་རྣམ་པ་གཞན་གྱིས་ཀྱང་བདེན་པ་བཞི་ལ་ཀུན་ཏུ་དམིགས་སོ་ཞེས་
བྱ་བར་ཤེས་པར་བྱའོ། 
མདོར་བསྡུས་ཏེ་རྣམ་པར་བཀྲོལ་བ་ཙམ་དུ་བརྗོད་པར་འདོད་པས་མ་སྤྲོས་སོ། གང་གི་
ཕྱིར་འདི་ནི་རྣམ་པར་གཞག་པ་གཞན་ཁོ་ན་ཡིན་ཏེ། དེའི་ཕྱིར་ཐེག་པ་གཞན་ལ་བརྟེན་ནས་ནི་
གང་དུ་ཡང་སུན་འབྱིན་པ་བརྗོད་པར་མི་བྱའོ། དམིགས་པ་དང་རྣམ་པའི་ཁྱད་པར་ཇི་ལྟ་བུ་ཡིན་
ཞེ་ན། དེའི་ཕྱིར་དམིགས་པ་དང་རྣམ་པ་དག་བར་སྐབས་ཀྱི་ཚིགས་སུ་བཅད་པ་བདུན་གྱིས་
བཤད་དེ།

དམིགས་པ་མི་རྟག་ལ་སོགས་པ། །བདེན་པའི་རྟེན་ཅན་དེ་ཡི་ནི། །
རྣམ་པ་མངོན་ཞེན་ལ་སོགས་འགོག །ཐེག་པ་གསུམ་ཅར་འཐོབ་པའི་རྒྱུ། །
གཟུགས་སོགས་འདུ་འགོད་གནས་བྲལ་དང་། །གནས་དང་བཏགས་དང་བརྗོད་དུ་མེད། །
ཅེས་བྱའོ། དེ་ལ་ཆུང་ངུའི་དམིགས་པ་ནི་སྡུག་བསྔལ་ལ་སོགས་པའི་བདེན་པ་བཞི་པོ་ལ་
རྟེན་པ་མི་རྟག་པ་ལ་སོགས་པའི་རྣམ་པ་བཅུ་དྲུག་ཡིན་ནོ། དེའི་རྣམ་པ་ནི་སྡུག་བསྔལ་ལ་སོགས་
པའི་བདེན་པ་ལ་མངོན་པར་ཞེན་པ་དང་དམིགས་པ་ལ་སོགས་པ་འགོག་པ་ཡིན་ནོ། ོ་ཁོ་ཤ
དྲོ་བ་ལ་སོགས་པ་ཐམས་ཅད་ཀྱང་ཐེག་པ་གསུམ་ཅར་གྱི་རྟོགས་པ་འཐོབ་པའི་རྒྱུའི་ངོ་
བོ་ཡིན་པར་ཁོང་དུ་ཆུད་པར་བྱའོ། འབྲིང་གི་དམིགས་པ་ནི་མོས་པ་དང་དེ་ཁོ་ན་ཉིད་ཡིད་ལ་
བྱེད་པ་དག་གིས་གྲངས་བཞིན་དུ་གཟུགས་ལ་སོགས་པ་སྒྲུབ་པ་དང་། དགག་པ་དག་མི་དམིགས་
ཤིང་མ་མཐོང་བ་ཞེས་བྱ་བ་ཡིན་ནོ། རྣམ་པ་ནི་མིང་ཐམས་ཅད་མེད་པ་ཉིད་ཀྱིས་རྒྱུན་མི་འདྲ་
བ་དང་རྒྱུན་འདྲ་བར་འཇུག་པའི་མཚན་ཉིད་དག་མེད་པ་ཞེས་བྱ་བ་ཡིན་ནོ། །ཆེན་པོའི་དམིགས་
པ་ནི་གཟུགས་ནས་སངས་རྒྱས་ཞེས་བྱ་བའི་བར་ཆོས་ཐམས་ཅད་བརྡར་བཏགས་པའི་ཆོས་ཐ་
སྙད་པ་ཡིན་ནོ་ཞེས་བྱ་བ་ཡིན་ནོ། རྣམ་པ་ནི་དགེ་བ་ལ་སོགས་པ་ཉིད་ཀྱི་ཆོས་གང་དུ་ཡང་
བརྗོད་དུ་མེད་པ་ཞེས་བྱ་བ་ཡིན་ཏེ། དེ་ལྟར་ན་རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་
པའི་ཕྱིར་དྲོ་བར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །
གཟུགས་སོགས་མི་གནས་དེ་དག་ནི། །དེ་ཡི་ངོ་བོར་རང་བཞིན་མེད། ། 
དེ་དག་གཅིག་གི་རང་བཞིན་གཅིག །དེ་མི་རྟག་སོགས་པར་མི་གནས། །
དེ་རྣམས་དེ་ཡི་ངོ་བོས་སྟོང་། །དེ་དག་གཅིག་གི་རང་བཞིན་གཅིག །
ཆོས་རྣམས་མི་འཛིན་གང་ཡིན་དང༌། །དེ་དག་མཚན་མར་མི་མཐོང་ཕྱིར། །
ཞ་ཤེས་རབ་ཀྱིས་ནི་ཡོངས་རྟོག་པ། །ཐམས་ཅད་དམིགས་སུ་མེད་པར་རོ། །
ཅེས་བྱ་བ་ལ། ཆུང་ངུའི་དམིགས་པ་ནི་གཟུགས་ལ་སོགས་པ་ནི་རང་གི་ངོ་བོ་དང་བྲལ་

བའི་ངོ་བོ་ཉིད་ཡིན་པས། རང་གི་ངོ་བོ་སྟོང་པ་ཉིད་ཀྱིས་གཟུགས་ལ་སོགས་པ་ལ་མི་གནས་པ་
ཞེས་བྱ་བ་ཡིན་ནོ། རྣམ་པ་ནི་དོན་དམ་པར་གཟུགས་ལ་སོགས་པའི་ཆོས་ཐམས་ཅད་དང་། སྟོང་
པ་ཉིད་དག་ཕན་ཚུན་ངོ་བོ་གཅིག་ཡིན་པས་སྟོང་པ་ཉིད་ལ་མི་རྟག་པ་ལ་སོགས་པ་མེད་པ་ཉིད་
ཀྱིས་གཟུགས་ལ་སོགས་པ་དེ་དག་ལ་རྟག་པ་དང་མི་རྟག་པ་ལ་སོགས་པ་ཉིད་དུ་མི་གནས་པ་
ཞེས་བྱ་བ་ཡིན་ནོ། །འབྲིང་གི་དམིགས་པ་ནི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་མི་རྟག་པ་ལ་སོགས་
པ་དང་སྟོང་པ་ཉིད་རྣམས་ནི་རང་གི་ངོ་བོ་ཉིད་མེད་པ་ཡིན་ནོ། །མི་རྟག་པ་ཉིད་ལ་སོགས་པ་དང་
སྟོང་པ་ཉིད་དག་ཕན་ཚུན་བདག་ཉིད་གཅིག་པ་ཞེས་བྱ་བ་ཡིན་ནོ། རྣམ་པ་ནི་ངོ་བོ་ཉིད་བཀག་
པས་གཟུགས་ལ་སོགས་པ་ལ་རང་གིར་མི་བྱེད་པ་ཞེས་བྱ་བ་གང་ཡིན་པ་དེ་ཡིན་ནོ། །ཆེན་པོའི་
དམིགས་པ་ནི་ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་སྔོན་པོ་ལ་སོགས་
པའི་མཚན་མར་མི་མཐོང་བ་ཞེས་བྱ་བ་ཡིན་ནོ། །རྣམ་པ་ནི་ཤེས་རབ་ཀྱིས་ཡང་དག་པར་ཆོས་
རབ་ཏུ་རྣམ་པར་འབྱེད་པས་དངོས་པོ་ཐམས་ཅད་མི་དམིགས་པར་ངེས་པར་རྟོགས་པ་ཞེས་བྱ་
བ་ཡིན་ནོ། དེ་ལྟར་ན་དགེ་བའི་རྩ་བ་གཡོ་བའི་རྩེ་མོ་ཡིན་པའི་ཕྱིར་རྩེ་མོར་གྱུར་པ་དམིགས་
པ་དང་རྣམ་པ་དང་ལྡན་པ་རྣམ་པ་གསུམ་མོ། །
གཟུགས་སོགས་ངོ་བོ་ཉིད་མེད་ཉིད། །དེ་མེད་པ་ཉིད་ངོ་བོ་ཉིད། ། 
དེ་དག་སྐྱེ་མེད་ངེས་འབྱུང་མེད། །དག་དང་དེ་དག་མཚན་མ་མེད། ། 
དེ་ཡི་མཚན་མར་མི་བརྟེན་པས། །མོས་མིན་འདུ་ཤེས་མེད་པ་ཡིན། །
ཞེས་བྱ་བ་ལ་ཆུང་ངུའི་དམིགས་པ་ནི་མཚན་ཉིད་ཀྱི་ངོ་བོ་ཉིད་དང༌། ངོ་བོ་ཉིད་ཀྱི་མཚན་
ཉིད་དག་སྟོང་པ་ཉིད་དུ་གཅིག་པ་ཉིད་ཀྱིས་གཟུགས་ལ་སོགས་པའི་ངོ་བོ་ཉིད་མེད་པ་ཉིད་
ཅེས་བྱ་བ་ཡིན་ནོ། །རྣམ་པ་ནི་སྐྱེ་བོ་དམིགས་པ་ཅན་གྱི་ངོར་གཟུགས་ལ་སོགས་པ་དངོས་པོ་
མེད་པ་ཉིད་ངོ་བོ་ཉིད་དོ་ཞེས་བྱ་བ་ཡིན་ནོ། །འབྲིང་གི་དམིགས་པ་ནི་རང་བཞིན་གྱིས་མ་སྐྱེས་
པ་ཉིད་ཀྱིས་གཟུགས་ལ་སོགས་པ་ལ་སྐྱེ་བ་ཡང་མེད་མྱ་ངན་ལས་འདས་པ་ཡང་མེད་ཅེས་བྱ་

རྣམ་པར་མི་རྟོག་པ་ནི་ཐབས་དམ་པའོ་ཞེས་བྱ་བ་ཡིན་ཏེ། དེ་ལྟར་ན་འཇིག་རྟེན་པའི་ཆོས་ཐམས་
ཅད་ཀྱི་མཆོག་ཡིན་པའི་ཕྱིར་ཆོས་ཀྱི་མཆོག་ཅེས་བྱ་བ་དམིགས་པ་དང་རྣམ་པ་དང་ལྡན་པ་རྣམ་
པ་གསུམ་མོ། །དམིགས་པ་མི་རྟག་ལ་སོགས་པ། །བདེན་པའི་རྟེན་ཅན། ཞེས་བྱ་བ་མ་གཏོགས་
པར་དམིགས་པ་དང་རྣམ་པ་ཁྱད་པར་ཅན་གྱི་ཆོས་ཅན་དང་ཆོས་བརྗོད་པས་བརྗོད་པར་བྱ་
བ་ཡིན་ཡང་དམིགས་པ་དང་རྣམ་པ་ཁྱད་པར་ཅན་གྱི་ཆོས་བརྗོད་པས་ཐམས་ཅད་དུ་བརྗོད་པ་ནི།
ཁྱད་པར་གཞན་སྤོང་བ་དང་མི་སྤོང་བ་མ་གཏོགས་པར་འདི་དག་ལ་དོན་གྱི་ཁྱད་པར་ནི་འགའ་ཡང་
མེད་དོ་ཞེས་ལུགས་ལས་འབྱུང་བའི་ཕྱིར་རོ། །རྣམ་པ་གཅིག་ཏུ་ན་ཚིག་ལེའུར་བྱས་པ་བསྡེབ་
པའི་ངོར་ཐ་དད་པར་བརྗོད་ཀྱང་། མངོན་པར་ཞེན་པ་ལ་སོགས་པ་བཀག་པ་དང་ལྡན་པ་དག་དེ་
ཁོ་ནར་སྒྲུབ་པ་དང་དགག་པ་དང་བྲལ་བར་འགྱུར་བའི་ཕྱིར་སྡུག་བསྔལ་ལ་སོགས་པའི་བདེན་
པར་གཏོགས་པ་ཁོ་ན་དམིགས་པ་དང་རྣམ་པར་བྱ་བ་ཡིན་ཏེ། འོག་མ་དག་ལ་ཡང་དེ་བཞིན་དུ་
ཤེས་པར་བྱའོ། །རྣམ་པར་རྟོག་པ་བཞི་དང་ལྡན་པ་ཡང་དོན་གསལ་བར་བྱ་བའི་ཕྱིར་བར་སྐབས་
ཀྱི་ཚིགས་སུ་བཅད་པ། །
གཞི་དང་དེ་ཡི་གཉེན་པོ་ཡིས། །གཟུང་བར་རྟོག་པ་རྣམ་པ་གཉིས། ། 
རྨོངས་དང་ཕུང་སོགས་བྱེ་བྲག་གིས། །དེ་ནི་སོ་སོར་རྣམ་པ་དགུ ། 
ཞེས་བྱ་བ་གསུངས་ཏེ། གཟུང་བར་རྣམ་པར་རྟོག་པ་ཀུན་ནས་ཉོན་མོངས་པའི་གཞིའི་
རྟེན་ཅན་དང༌། གཉེན་པོའི་རྟེན་ཅན་ཉིད་ཀྱིས་རྣམ་པ་གཉིས་ལ་མ་རིག་པ་དང་རྣམ་པར་བྱང་
བའི་ཕུང་པོ་ལ་སོགས་པའི་རབ་ཏུ་དབྱེ་བས་རྣམ་པ་དགུའོ། ། 
རྫས་དང་བཏགས་པའི་རྟེན་ཅན་གྱིས། །འཛིན་པའང་རྣམ་པ་གཉིས་སུ་འདོད། །
རང་དབང་བདག་སོགས་ངོ་བོ་དང་། །ཕུང་སོགས་རྟེན་ལས་དེ་བཞིན་ནོ། །
ཞེས་བྱ་བ་ནི་གང་ཟག་རྫས་སུ་ཡོད་པ་དང༌། སྐྱེས་བུ་བཏགས་པར་ཡོད་པ་ལ་དམིགས་
པས་འཛིན་པར་རྣམ་པར་རྟོག་པ་ཡང་རྣམ་པ་གཉིས་ཡིན་ལ། བདག་རང་དབང་ཅན་དང་།

ཕུང་པོ་ལ་སོགས་པ་ལ་དམིགས་པ་ཉིད་ཀྱིས་སོ་སོར་དེ་ལྟར་རྣམ་པ་དགུའོ། །དེ་ལ་མདོར་
བསྡུས་པའི་དོན་ནི་འདི་ཡིན་ཏེ། ཀུན་ནས་ཉོན་མོངས་པའི་གཞིའི་རྟེན་ཅན་མ་རིག་པ་དང་།
གཟུགས་ལ་སོགས་པའི་ཕུང་པོ་དང་། མིང་དང་གཟུགས་ལ་མངོན་པར་ཞེན་པ་དང་། མཐའ་
གཉིས་ལ་ཆགས་པ་དང་། ཀུན་ནས་ཉོན་མོངས་པ་དང་རྣམ་པར་བྱང་བ་མི་ཤེས་པ་དང་། འཕགས་
པའི་ལམ་ལ་མི་གནས་པ་དང་། དམིགས་པ་དང་། བདག་ལ་སོགས་པ་དང་། རྣམ་པར་དག་
པ་སྐྱེད་པ་ལ་སོགས་པ་ལ་གཟུང་བར་རྣམ་པར་རྟོག་པ་རྣམས་དང་། གཉེན་པོའི་རྟེན་ཅན་ཕུང་
པོ་དང་། སྐྱེ་བའི་སྒོ་དང་། རིགས་དང་། སྐྱེ་བ་དང་། སྟོང་པ་ཉིད་དང༌། ཕ་རོལ་ཏུ་ཕྱིན་
པའི་དོན་དང་། མཐོང་བ་དང་། སྒོམ་པ་དང་། མི་སློབ་པའི་ལམ་ལ་གཟུང་བར་རྣམ་པར་རྟོག་
པ་རྣམས་དང་། གང་ཟག་རྫས་སུ་ཡོད་པའི་རྟེན་ཅན་བདག་རང་དབང་ཅན་དང་། གཅིག་པུ་དང་།
རྒྱུ་དང་། ལྟ་བ་པོ་ལ་སོགས་པའི་བདག་དང་། ཀུན་ནས་ཉོན་མོངས་པ་དང་། འདོད་ཆགས་དང་
བྲལ་བ་དང༌། མཐོང་བ་དང་། སྒོམ་པ་དང་། དོན་བྱས་པའི་རྟེན་ལ་འཛིན་པར་རྣམ་པར་རྟོག་པ་
རྣམས་དང་། སྐྱེས་བུ་བཏགས་པར་ཡོད་པའི་རྟེན་ཅན་ཕུང་པོ་དང་། སྐྱེ་མཆེད་དང་། ཁམས་དང་།
རྟེན་ཅིང་འབྲེལ་བར་འབྱུང་བ་དང་། རྣམ་པར་བྱང་བ་དང་། མཐོང་བ་དང་། སྒོམ་པ་དང་། ཁྱད་
པར་དང་། མི་སློབ་པའི་ལམ་ལ་འཛིན་པར་རྣམ་པར་རྟོག་པ་རྣམས་ཏེ། དེ་ལྟ་བུའི་རྣམ་པར་
རྟོག་པ་བཞི་དང་ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་ལྡན་པ་ཡིན་
ནོ། །ཚིགས་སུ་བཅད་པ་སྦྱར་བ་དང་མཐུན་པར་ཡོངས་སུ་འཛིན་པ་སྔར་གསུངས་ན་ཡང་དེའི་
སྟོབས་ཀྱིས་ཇི་སྐད་བཤད་པ་ཁྱད་པར་དུ་འགྱུར་རོ་ཞེས་བསྟན་པའི་ཕྱིར་ཡང་མཇུག་ཐོགས་སུ་
བར་སྐབས་ཀྱི་ཚིགས་སུ་བཅད་པ། 
སེམས་མི་འགོང་བ་ཉིད་ལ་སོགས། །ངོ་བོ་ཉིད་མེད་སོགས་སྟོན་བྱེད། 
དེ་ཡི་མི་མཐུན་ཕྱོགས་བོར་བ། །རྣམ་པ་ཀུན་ཏུ་ཡོངས་འཛིན་ཡིན། 
ཞེས་བྱ་བ་གསུངས་ཏེ། སེམས་མི་འགོང་ཞིང་མི་སྐྲག་པ་ལ་སོགས་པའི་ཐབས་མཁས་

པས་བསམ་པ་ཇི་ལྟ་བ་བཞིན་དུ་དངོས་པོ་མཐའ་དག་བདག་མེད་པ་ལ་སོགས་པར་སྟོན་པར་
བྱེད་པ། མི་མཐུན་པའི་ཕྱོགས་ཀྱི་ཆོས་སེར་སྣ་ལ་སོགས་པ་དང་མི་ལྡན་པ་ནི་དགེ་བའི་བཤེས་
གཉེན་ཡིན་པས་ཡོངས་སུ་འཛིན་པ་ཡིན་ནོ། །སྒྲུབ་པ་དང་ལྡན་པ་ལ་ངེས་པར་འབྱེད་པའི་ཆ་དང་
མཐུན་པ་ཇི་སྐད་བཤད་པ་དང་། མཐོང་བའི་ལམ་ལ་སོགས་པ་གཞན་ཡང་འབྱུང་བས་སྒྲུབ་པའི་
རྟེན་དུ་གྱུར་པ།
རྟོགས་པ་ཡི་ནི་ཆོས་དྲུག་དང་། །གཉེན་པོ་དང་ནི་སྤོང་བ་དང༌། ། 
མ་ཆ་གྱི་ལྟ དེ་དག་ཡོངས་སུ་གཏོགས་པ་དང༌། །ཤེས་རབ་སྙིང་བརྩེར་བཅས་པ་དང༌། །
སློབ་མ་ཐུན་མོང་མིན་ཉིད་དང༌། །གཞན་གྱི་དོན་གྱི་གོ་རིམས་དང། ། 
ག་ཆ་ཤྰ། ཡེ་ཤེས་རྩོལ་བ་མི་མངའ་བར། །འཇུག་པའི་རྟེན་ལ་རིགས་ཤེས་བྱ། །
ཞེས་བྱ་བ་གསུངས་སོ། །རེ་ཤིག་དང་པོར་འཇིག་རྟེན་པའི་ངེས་པར་འབྱེད་པའི་ཆ་དང་
མཐུན་པ་རྣམས་སོ། །དེའི་འོག་ཏུ་འཇིག་རྟེན་ལས་འདས་པ་མཐོང་བའི་ལམ་དང་། སྒོམ་པའི་
ལམ་དག་ག །དེའི་འོག་ཏུ་དེ་དག་སྐྱེས་པའི་སྟོབས་ཀྱིས་རྐུན་པོ་ཕྱུང་བ་དང་སྒོ་འཕར་བཅད་པ་
ལྟར་དུས་མཉམ་དུ་གཉེན་པོ་དང་མི་མཐུན་པའི་ཕྱོགས་སྐྱེ་བ་དང་འགག་པ་དག་གོ །དེའི་འོག་
ཏུ་དེ་དག་མི་དམིགས་པས་དེ་དག་སྐྱེ་བ་དང་འགག་པ་དང་ལྡན་པའི་རྣམ་པར་རྟོག་པ་སྤང་བའོ། །
དེའི་འོག་ཏུ་སྔོན་གྱི་སྨོན་ལམ་དང་སྦྱིན་པ་ལ་སོགས་པ་ཐབས་ལ་མཁས་པའི་སྟོབས་ཀྱིས་འཁོར་
བ་དང་མྱ་ངན་ལས་འདས་པ་ལ་མི་གནས་པའི་མཚན་ཉིད་ཀྱི་ཤེས་རབདང་ཐབས་སོ། །དེའི་འོག་
ཏུ་དེ་དག་སྐྱེས་པས་ཉན་ཐོས་ལ་སོགས་པ་དང་ཐུན་མོང་མ་ཡིན་པའི་ཆོས་སོ། །དེའི་འོག་ཏུ་བསམ་
པ་ཇི་ལྟ་བ་བཞིན་དུ་གཞུག་པ་ལ་སོགས་པ་ལ་ལྡེམ་པོར་དགོངས་པའི་སྒོ་ནས་ཐེག་པ་གསུམ་
གྱི་ལམ་ལ་དགོད་པའི་མཚན་ཉིད་ཀྱི་གཞན་གྱི་དོན་གྱི་གོ་རིམས་སོ། །དེའི་འོག་ཏུ་འཁོར་བ་ཇི་
སྲིད་པར་མཚན་མ་མེད་ཅིང་ལྷུན་གྱིས་གྲུབ་པར་གཞན་གྱི་དོན་གྱི་ཡེ་ཤེས་འབྱུང་བའི་ཕྱིར་ཏེ། འདི་
ནི་གོ་རིམས་ཡིན་ནོ། །འདིས་ཀྱང་སྐྱེས་བུའི་དོན་ཐམས་ཅད་ཕུན་སུམ་ཚོགས་པ་ཡིན་ནོ། །སྒྲུབ་

པའི་ཆོས་ཀྱི་གནས་སྐབས་ཐ་དད་པའི་བྱེ་བྲག་གིས་བྱང་ཆུབ་སེམས་དཔའ་རྣམ་པ་བཅུ་གསུམ་
པ་ཇི་སྐད་དུ་བཤད་པའི་ཆོས་ཀྱི་གཞིར་གྱུར་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་རིགས་
ཞེས་བསྟན་ཏོ། །གལ་ཏེ་ཆོས་ཀྱི་དབྱིངས་ཁོ་ན་འཕགས་པའི་ཆོས་རྟོགས་པར་འགྱུར་བའི་རྒྱུ་ཡིན་
པའི་ཕྱིར་དེའི་བདག་ཉིད་ཅན་གྱི་བྱང་ཆུབ་སེམས་དཔའ་བླ་ན་མེད་པའི་སངས་རྒྱས་ཀྱི་ཆོས་
རྣམས་ཀྱི་རང་བཞིན་དུ་གནས་པའི་རིགས་ཡིན་ན། འོ་ན་ནི་དེའི་ཚེ་དེ་ནི་སྤྱིར་གནས་པ་ཡིན་
པའི་ཕྱིར་བྱང་ཆུབ་སེམས་དཔའ་ཁོ་ན་མ་ཡིན་ནོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་
བསུ་ནས་བར་སྐབས་ཀྱི་ཚིགས་སུ་བཅད་པ།
རྟུ་ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་མ་ཡིན། 
ཞེས་བྱ་བ་གསུངས་སོ། །ཇི་ལྟར་ཉན་ཐོས་ཀྱི་ཐེག་པ་ལ་སོགས་པའི་རྟོགས་པའི་རིམ་གྱིས་
དམིགས་པ་དེ་བཞིན་དུ་འཕགས་པའི་ཆོས་རྟོགས་པར་བྱ་བའི་ཕྱིར། ཆོས་ཀྱི་དབྱིངས་རྒྱུའི་ངོ་
བོར་རྣམ་པར་འཇོག་པའི་སྒོ་ནས་རིགས་ཉིད་དུ་ཐ་སྙད་འདོགས་སོ། །ཞེས་བྱ་བའི་ལན་ཞིག་
ཀྱང་གཟིགས་མོད་ཀྱི། སླ་ཆོས་ཉིད་དུ་འཇིག་རྟེན་པའི་དངགས་ཀྱིས་ལན་གཞན་དུ། སྐྱེ་
ལ་སོགས་པ་བརྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་སུ་བརྗོད། །ག
ཅེས་བྱ་བ་གསུངས་ཏེ། དཔེར་ན་འཇིམ་པ་གཅིག་ལས་མངོན་པར་གྲུབ་ཅིང་མེ་ལྕེ་གཅིག་
གིས་སོ་བཏང་པའི་རྟེན་བུམ་པ་ལ་སོགས་པ། བརྟེན་པ་སྦྲང་རྩི་དང་ལི་ཁ་ར་ལ་སོགས་པའི་སྣོད་
ཉིད་ཀྱིས་ཐ་དད་པ་དེ་བཞིན་དུ་བརྟེན་པའི་ཆོས་ཐེག་པ་གསུམ་གྱིས་བསྡུས་པ། རྟོགས་པར་བྱ་
བ་ཐ་དད་པ་ཉིད་ཀྱིས་རྟེན་ཐ་དད་པ་ཉིད་དོ་ཞེས་བསྟན་ཏོ། །ཇི་སྐད་བཤད་པའི་སྒྲུབ་པའི་རྟེན་
གྱི་དམིགས་པ་གང་ཡིན་ཞེ་ན། དམིགས་པ། 
དམིགས་པ་ཆོས་རྣམས་ཐམས་ཅད་དེ། །དེ་ཡང་དགེ་ལ་སོགས་པ་ཡིན། །
འཇིག་རྟེན་པ་ཡི་རྟོགས་པ་དག །གང་དག་འཇིག་རྟེན་འདས་འདོད་དང༌། །
ཟག་བཅས་ཟག་པ་མེད་ཆོས་དང༌། །གང་དག་འདུས་བྱས་འདུས་མ་བྱས། ། 

སློབ་མ་ཐུན་མོང་ཆོས་རྣམས་དང༌། །གང་དག་ཐུབ་པའི་ཐུན་མོང་མིན། ། 
ེཞེས་བྱ་བ་གསུངས་ཏེ། རེ་ཤིག་དང་པོར་སྤྱིར་དགེ་བ་དང་མི་དགེ་བ་དང་ལུང་དུ་མ་བསྟན་
པ་སྟེ་གོ་རིམས་བཞིན་དུ་དགེ་སྦྱོང་གི་ཚུལ་ཉིད་དང་། སྲོག་གཅོད་པ་ལ་སོགས་པ་དང་། ལུང་དུ་
མ་བསྟན་པའི་ལུས་ཀྱི་ལས་ལ་སོགས་པའོ། །དེའི་འོག་ཏུ་དེ་དག་ཉིད་ལ་འཇིག་རྟེན་པ་
ལ་སོགས་པ་རྣམ་པ་གཉིས་པོའི་དབྱེ་བ་བཞི་ཉིད་ཀྱིས་ལྷག་མ་རྣམས་ཏེ་གྲངས་བཞིན་དུ་བྱིས་
པའི་སྐྱེ་བོ་ཐམས་ཅད་དང་འབྲེལ་བའི་ཕུང་པོ་ལྔ་དང་། འཕགས་པའི་སྐྱེ་བོ་ཐམས་ཅད་ཀྱིས་
བསྡུས་པའི་བསམ་གཏན་བཞི་དང་། བདག་ཏུ་ལྟ་བའི་གཉེན་པོ་མ་ཡིན་པའི་ཉེ་བར་ལེན་པའི་
ཕུང་པོ་ལྔ་དང་། དེར་ལྟ་བའི་གཉེན་པོ་དྲན་པ་ཉེ་བར་བཞག་པ་བཞི་དང་། རྒྱུ་དང་རྐྱེན་ལ་
རག་ལས་པ་འདོད་པའི་ཁམས་ལ་སོགས་པ་དང་། རྒྱུ་ལ་མི་ལྟོས་པ་དེ་བཞིན་ཉིད་དང་། འཕགས་
པའི་སྐྱེ་བོ་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་དང་། ཡང་དག་པར་རྫོགས་པའི་
སངས་རྒྱས་ཀྱི་རྒྱུད་ལ་འབྱུང་བའི་ཆོས་ཅན་སྟོབས་བཅུ་སྟེ། དེ་ལྟ་བུ་ལ་སོགས་པ་ཆོས་ཐམས་
ཅད་ཇི་ལྟ་བ་བཞིན་དུ་རྟོགས་པའི་རིམ་གྱིས་དམིགས་པས་ན་དམིགས་པ་རྣམ་པ་བཅུ་གཅིག་
གོ །དམིགས་པ་དེ་ལྟ་བུ་ལ་སྒྲུབ་པའི་ཆེད་དུ་བྱ་བ་གང་ཡིན་ཞེ་ན། ཆེད་དུ་བྱ་བ།
སེམས་ཅན་ཀུན་མཆོག་ཉིད་སེམས་དང༌། །སྤོང་དང་རྟོགས་དང་གསུམ་པོ་ལ། །
དེ་ཀྱི་ད་ཆེན་པོ་གསུམ་གྱི་རང་བྱུང་གི །ཆེད་དུ་བྱ་བ་འདི་ཤེས་བྱ། །ཨོཾ།
ཞེས་བྱ་བ་གསུངས་སོ། །རྣམ་པ་ཐམས་ཅད་དུ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་
ཤེས་པའི་སྒོ་ནས་འབྱུང་བར་འགྱུར་བའི་སངས་རྒྱས་བྱང་ཆུབ་སེམས་དཔའ་རྣམས་ཉིད་ཀྱི། སེམས་
ཅན་ཐམས་ཅད་སེམས་ཅན་ཀུན་གྱི་མཆོག་ཉིད་ཀྱི་སེམས་ཆེན་པོ་ཉིད་དང༌། སྤོང་བ་ཆེན་པོ་
ཉིད་དང༌། རྟོགས་པ་ཆེན་པོ་ཉིད་ཀྱི་དབང་དུ་བྱས་ཏེ། དེ་ལྟར་སྒྲུབ་པ་ལ་འཇུག་པ་དེའི་ཕྱིར་ཆེན་
པོ་ཉིད་གསུམ་དང་ལྡན་པས་ཆེད་དུ་བྱ་བ་གསུམ་དུ་ཤེས་པར་བྱའོ། །དེ་ལྟར་སྒྲུབ་པའི་རྟེན་དུ་
གྱུར་པ་ལ་སོགས་པ་བརྗོད་ནས། དེའི་རང་གི་ངོ་བོ་གང་ཡིན་ཞེ་ན། ཐམས་ཅད་མཁྱེན་པ་ཉིད་

གསུམ་གྱི་ཡུལ་ལ་སྤྱིར་དགེ་བའི་ཆོས་ཀྱི་རྟེན་ཅན་དང་རྣམ་པ་ཀུན་མངོན་པར་རྫོགས་པར་
རྟོགས་པ་ལ་སོགས་པ་མངོན་པར་རྟོགས་པ་རྣམ་པ་བཞི་ལ། མངོན་པར་རྟོགས་པ་རེ་རེ་ཞིང་
ཕ་རོལ་ཏུ་ཕྱིན་པ་དྲུག་གི་རྟེན་ཅན་གྱི་བྱ་བ་ནི་སྒྲུབ་པ་སྟེ། དེ་ལྟར་ཇི་ལྟ་བ་བཞིན་དུ་སྦྱོར་
བ་དང་མཐོང་བ་དང༌། སྒོམ་པ་དང་ཁྱད་པར་གྱི་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་གོ་
ཆ་དང་འཇུག་པ་དང་ཚོགས་དང་ངེས་པར་འབྱུང་བ་རྣམས་ཀྱི་ནང་ནས་བརྩོན་འགྲུས་ཀྱི་ངོ་བོ་ཉིད་
ཀྱིས་དང་པོར་གོ་ཆའི་སྒྲུབ་པ་གསུངས་པ། 
དེ་དག་སོ་སོར་སྦྱིན་ལ་སོགས། །རྣམ་པ་དྲུག་ཏུ་བསྡུས་པ་ཡིས། ། 
ལྡན་ད།ཅི གོ་ཆའི་སྒྲུབ་པ་གང་ཡིན་དེ། །དྲུག་ཚན་དྲུག་གིས་ཇི་བཞིན་བཤད། ། 
ཅེས་བྱ་བ་ཡིན་ཏེ། ཆོས་ཀྱི་སྦྱིན་པ་ལ་སོགས་པ་སྦྱིན་པར་བྱེད་པ་ན། ཉན་ཐོས་ཀྱི་ཡིད་ལ་
བྱེད་པ་ལ་སོགས་པ་སྤོང་བ་དང་།སྐྱེ་བོ་ཐམས་ཅད་ཀྱིས་མི་སྙན་པར་སྨྲ་བ་ཉིད་བཟོད་པ་དང་།
འདུན་པ་སྐྱེད་པ་དང༌། ཐེག་པ་གཞན་དང་མ་འདྲེས་པའི་རྩེ་གཅིག་པ་ཉིད་དང༌། བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་རྣམས་གོ་རིམས་བཞིན་དུ། སྦྱིན་པར་བྱ་བ་
ལ་སོགས་པ་མི་དམིགས་པའི་གོ་ཆ་ཉིད་ཀྱིས་བྱེད་པ་དང༌། དེ་བཞིན་དུ་ཚུལ་ཁྲིམས་སྲུང་བར་
བྱེད། བཟོད་པ་རྫོགས་པར་བྱེད། བརྩོན་འགྲུས་རྩོམ། བསམ་གཏན་སྒྲུབ། ཤེས་རབ་སྒོམ་པར་
བྱེད་དོ། །དེ་ལྟར་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པས་སོ་སོར་སྦྱིན་པ་ལ་སོགས་པ་བསྡུས་
པས་ན་དྲུག་ཚན་དྲུག་གིས་རྣམ་པ་སུམ་ཅུ་རྩ་དྲུག་ཡིན་མོད་ཀྱི། སྦྱིན་པ་ལ་སོགས་པ་དྲུག་ཆོས་
མཐུན་པའི་ཕྱིར་གོ་ཆའི་སྒྲུབ་པ་རྣམ་པ་དྲུག་གོ ། 
བམ་པོ་གཉིས་པ། དེ་ལྟར་གོ་བགོས་པ་ལ་འཇུག་པ་འབྱུང་བས། གཉིས་པ་འཇུག་པའི་སྒྲུབ་པ།
སྙག་ཀྱི་བསམ་གཏན་གཟུགས་མེད་སྦྱིན་སོགས་དང༌། །ལམ་དང་བྱམས་ལ་སོགས་པ་དང༌།
རདམིགས་པ་མེད་དང་ལྡན་པ་དང༌། །འཁོར་གསུམ་རྣམ་པར་དག་པ་དང༌།
ཐེསྟན་པཆེད་དུ་བྱ་དང་མངོན་ཤེས་དྲུག །རྣམ་ཀུན་མཁྱེན་པའི་ཚུལ་ལ་ནི།

འཇུག་པའི་སྒྲུབ་པ་ཐེག་ཆེན་ལ། །འཛེག་པ་ཡིན་པར་ཤེས་པར་བྱ། །
ཞེས་བྱ་བ་གསུངས་ཏེ། བསམ་གཏན་དང་གཟུགས་མེད་པའི་སྙོམས་པར་འཇུག་པ་དང་།
སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་དང་། མཐོང་བ་དང་སྒོམ་པ་དང་། མི་སློབ་པ་དང་
ཁྱད་པར་གྱི་ལམ་དང་། ཚད་མེད་པ་བཞི་དང་། མི་དམིགས་པ་དང་ལྡན་པ་དང་། དངོས་
པོ་ཐམས་ཅད་ལ་འཁོར་གསུམ་དག་པ་དང་། ཆེད་དུ་བྱ་བ་དང་། མངོན་པར་ཤེས་པ་དྲུག་དང་།
རྣམ་པ་ཐམས་ཅད་མཁྱེན་པ་ཉིད་དག་ལ་ཡང་དག་པར་གནས་པའི་མཚན་ཉིད་ནི།
ཆེན་པོའི་ཆོས་མཐའ་དག་གནོན་པའི་ངོ་བོ་ཉིད་ཡིན་པས་འཇུག་པའི་སྒྲུབ་པ་རྣམ་པ་དགུའོ། །དེ་
ལྟར་འཇུག་པ་བྱས་པ་ལ་ཚོགས་སྐྱེ་བས་གསུམ་པ་ཚོགས་ཀྱི་སྒྲུབ་པ། །
བརྩེ་དང་སྦྱིན་ལ་སོགས་པ་དྲུག །ཞི་གནས་ལྷག་མཐོང་བཅས་པ་དང༌། །
ཟུང་དུ་འབྲེལ་བའི་ལམ་གང་དང༌། །ཐབས་ལ་མཁས་པ་གང་ཡིན་དང༌། །
ཨེ་ཡེ་ཤེས་དང་ནི་བསོད་ནམས་དང་། །ལམ་དང་གཟུངས་དང་ས་བཅུ་དང༌། །
ཅག་རྫ་ཚུ་ཌ་གཉེན་པོ་ཚོགས་ཀྱི་སྒྲུབ་པ་ཡི། །རིམ་པ་ཡིན་པར་ཤེས་པར་བྱ། །
ཞེས་བྱ་བ་གསུངས་ཏེ། སྙིང་རྗེ་ཆེན་པོ་དང་། སྦྱིན་པ་དང་། ཚུལ་ཁྲིམས་དང་། བཟོད་
པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་། ཞི་གནས་དང་། ལྷག་
མཐོང་དང་། ཟུང་དུ་འབྲེལ་བའི་ལམ་དང་། ཐབས་མཁས་པ་དང་། ཡེ་ཤེས་དང་། བསོད་
ནམས་དང་། མཐོང་བ་ལ་སོགས་པའི་ལམ་དང༌། ཚིག་ལ་སོགས་པའི་གཟུངས་དང་། ས་དང་།
གཉེན་པོ་རྣམས་མི་དམིགས་པས་ཀུན་རྫོབ་ཀྱི་བདེན་པ་ལས་མི་འདའ་བར་ཐེག་པ་ཆེན་པོའི་དོན་
མཐའ་དག་སྒྲུབ་པས་སྙིང་རྗེ་ལ་སོགས་པ་འདི་དག་གིས་ཡང་དག་པར་འགྲུབ་པའི་ངོ་བོས་བྱང་
ཆུབ་ཆེན་པོ་འབྱིན་པར་བྱེད་པའི་ཕྱིར་ན་སྙིང་རྗེ་ཆེན་པོ་ལ་སོགས་པ་ནི་ཚོགས་ཡིན་པས་ཚོགས་
ཀྱི་སྒྲུབ་པ་རྣམ་པ་བཅུ་བདུན་ནོ། །དེ་ལ་ཡེ་ཤེས་ཀྱི་ཚོགས་ནི།ནང་དང། ཕྱི་དང༌། དེ་གཉིས་ཀ་དང་།
སྟོང་པ་དང་། ཆེན་པོ་དང་། དོན་དམ་པ་དང་། འདུས་བྱས་དང་། འདུས་མ་བྱས་དང་། མཐའ་

ལས་འདས་པ་དང་། ཐོག་མ་དང་ཐ་མ་མེད་པ་དང་། དོར་ཁ་མེད་པ་དང་། རང་བཞིན་དང་།
ཆོས་ཐམས་ཅད་དང༌། མཚན་ཉིད་དང་། མི་དམིགས་པ་དང་། དངོས་པོ་མེད་པའི་ངོ་བོ་
ཉིད་དང༌། དངོས་པོ་དང་། དངོས་པོ་མེད་པ་དང་། རང་གི་ངོ་བོ་དང་། གཞན་གྱི་ངོ་བོ་སྟོང་པ་
ཉིད་ཀྱི་བྱེ་བྲག་གིས་རྣམ་པ་ཉི་ཤུའོ། 
འདིར་སྨྲས་པ། ནང་དང་ཕྱི་རོལ་རྣམས་དང་ནི། །གཉིས་དང་སྟོང་པའི་དངོས་པོ་དང་། །
ཕྱོགས་དང་མྱ་ངན་འདས་ལམ་དང་། །རྐྱེན་ལས་སྐྱེས་དང་ཅིག་ཤོས་དང་། །མཐའ་འདས་ཐོག་
མ་དོར་བ་མེད། །རང་བཞིན་དང་ནི་ཆོས་ཀུན་དང་། །ཆོས་སྐྱེ་ལ་སོགས་འདས་སོགས་དང་། །
ལྡན་དག་ཅིག་ཤོས་ངོ་བོ་དང་། །མཐའ་དང་སྟོང་པ་ཞེས་བྱ་དང་། །ཆོས་ཀྱི་གཞན་གྱི་ངོ་བོ་ཉིད། །
རང་རང་ངོ་བོས་སྟོང་པའི་ཕྱིར། །སྟོང་པ་ཉིད་ནི་ཉི་ཤུར་འདོད། །སའི་ཚོགས་ལ་ས་གང་གི་ཡོངས་
སུ་སྦྱོང་བར་འགྱུར་བའི་ཆོས་གང་དག་ཡིན་པ་དེ་དག་བསྟན་པའི་ཕྱིར་བར་སྐབས་ཀྱི་ཚིགས་སུ་
བཅད་པ་ཉི་ཤུ་རྩ་གསུམ་གསུངས་པ་ལ།
ཡོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོ་འཐོབ་འགྱུར་ཏེ། ། ེབ་གླཎ་ཚ་
བསམ་དང་ཕན་པའི་དངོས་ཉིད་དང་། །སེམས་ཅན་རྣམས་ལ་སེམས་མཉམ་ཉིད། །
གཏོང་དང་བཤེས་གཉེན་སྟེན་པ་དང༌། །དམ་ཆོས་དམིགས་པ་ཚོལ་བ་དང༌། །
རྟག་ཏུ་ངེས་འབྱུང་སེམས་ཉིད་དང༌། །སངས་རྒྱས་སྐུར་འདོད་དགའ་བ་དང༌། །
ཆོས་སྟོན་པ་དང་བདེན་པ་ཡི། །ཚིག་ནི་བཅུ་པ་ཡིན་པར་འདོད། །
འདི་དག་རང་བཞིན་མི་དམིགས་པས། །ཡོངས་སུ་སྦྱོང་བར་ཤེས་པར་བྱ། །
ཞེས་བྱ་བ་ནི། རིམ་པ་ཇི་ལྟ་བ་བཞིན་གཞི་ཐམས་ཅད་ལ་གྱ་གྱུ་མེད་པའི་བསམ་པ་དང༌།
རང་དང་གཞན་གྱི་དགོས་པ་ལ་ཕན་པ་ཉིད་དང༌། སེམས་ཅན་ཐམས་ཅད་ལ་སེམས་གཅིག་པ་
ཉིད་དང་། བདོག་པ་ཐམས་ཅད་ཡོངས་སུ་གཏོང་བ་དང་། དགེ་བའི་བཤེས་གཉེན་མགུ་བར་
བྱེད་པ་དང་། ཐེག་པ་གསུམ་དུ་གཏོགས་པའི་དམ་པའི་ཆོས་ཀྱི་དམིགས་པ་འདོད་པ་དང༌། ཁྱིམ་

ན་གནས་པ་ལ་མངོན་པར་མི་དགའ་བ་དང་། བླ་ན་མེད་པའི་སངས་རྒྱས་ཀྱི་སྐུ་འདོད་པ་དང༌།
དམ་པའི་ཆོས་རབ་ཏུ་སྟོན་པ་དང་། བདེན་པར་སྨྲ་བ་ཉིད་ཅེས་བྱ་བ་དེ་ལྟ་བུའི་མཚན་ཉིད་ཀྱི་
ཆོས་བཅུས་རྣམ་པ་ཐམས་ཅད་དུ་བསྐྱེད་པར་བྱ་བ་ཡིན་པའི་ཕྱིར། ཡོངས་སུ་སྦྱོང་བའི་རྒྱུའི་ཁྱད་
པར་ངོ་བོ་ཉིད་མི་དམིགས་པས་ཁྱད་པར་དུ་བྱས་པའི་མཚན་ཉིད་ཀྱི་ཡོངས་སུ་སྦྱོང་བ་དག་ཁོ་
ནས་ས་དང་པོ་རབ་ཏུ་དགའ་བ་འཐོབ་པ་ཡིན་ནོ།
ཚུལ་ཁྲིམས་བྱས་པ་གཟོ་དང་བཟོད། །རབ་ཏུ་དགའ་དང་སྙིང་བརྩེ་ཆེ། 
བཀུར་སྟི་བླ་མ་ལ་གུས་ཉན། །བརྒྱད་པ་སྦྱིན་ལ་སོགས་ལ་བརྩོན། 
། ། ཞེས་བྱ་བ་ནི། དགེ་བའི་ཆོས་དང་སེམས་ཅན་གྱི་དོན་བྱ་བ་དང་། སྡོམ་པའི་ཚུལ་ཁྲིམས་དང་།
གཞན་གྱིས་ཕན་པ་བྱས་པ་དྲན་པ་དང་། གཞན་གྱིས་གནོད་པ་བྱས་པ་ལ་སོགས་པ་བཟོད་
པ་དང་། དགེ་བའི་ཆོས་སྒྲུབ་པ་ལ་འགྱོད་པ་མེད་པ་དང༌། སྐྱེ་བོ་ཐམས་ཅད་ལ་བྱམས་པ་དང༌།
མཁན་པོ་ལ་སོགས་པ་ལ་བདུད་པ་དང་། དགེ་བའི་བཤེས་གཉེན་གྱིས་བསྟན་པའི་ཆོས་སྒྲུབ་
པ་དང་། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ལ་སྤྲོ་བ་ཞེས་བྱ་བ་དེ་ལྟ་བུའི་ཡོངས་སུ་
སྦྱོང་བ་སྔ་མ་བཞིན་ཡོངས་སུ་སྦྱང་བ་བྱས་པའི་ཁྱད་པར་རྣམ་པ་བརྒྱད་ཀྱིས་ས་གཉིས་པ་དྲི་མ་
མེད་པ་འཐོབ་པ་ཡིན་ནོ། ། 
ཐོས་པས་མི་ངོམས་ཉིད་དང་ནི། །ཟང་ཟིང་མེད་པར་ཆོས་སྦྱིན་དང༌། ། ད་
སངས་རྒྱས་ཞིང་ཀུན་སྦྱོང་བ་དང་། །འཁོར་བས་ཡོངས་སུ་མི་སྐྱོ་དང༌། །
ངོ་ཚ་ཁྲེལ་ཡོད་ཅེས་བྱ་བ། །རློམ་མེད་བདག་ཉིད་དེ་རྣམ་ལྔ། །
ཞེས་བྱ་བ་ནི། དམ་པའི་ཆོས་མཉན་པས་ངོམས་མི་ཤེས་པ་དང༌། རྙེད་པ་ལ་སོགས་པ་
ལ་མི་ལྟ་བའི་སེམས་ཀྱིས་དམ་པའི་ཆོས་རབ་ཏུ་སྟོན་པ་དང་། རང་གི་སངས་རྒྱས་ཀྱི་ཞིང་རྟེན་དང་
བརྟེན་པ་ཀུན་ཏུ་སྦྱོང་བ་དང་། ཕན་བཏགས་པའི་སེམས་ཅན་མི་མཐུན་པ་ལ་སོགས་པ་མཐོང་
བས་ཡོངས་སུ་མི་སྐྱོ་བ་དང༌། རང་དང་གཞན་ལ་ལྟོས་ནས་མི་དགེ་བའི་ཆོས་མི་བྱེད་པ་ཞེས་བྱ་

བ་དེ་ལྟ་བུའི་ཡོངས་སུ་སྦྱོང་བ་རྣམ་པ་ལྔ་པོ། སྔ་མ་བཞིན་དུ་ངོ་བོ་ཉིད་དུ་མི་རྟོག་པས་ཡོངས་སུ་
སྦྱང་བ་བྱས་པས་ས་གསུམ་པ་འོད་བྱེད་པ་རྟོགས་པ་ཡིན་ནོ།
"2Wསྐྱ་ཆ་ནགས་གནས་འདོད་ཆུང་ཆོག་ཤེས་དང༌། །སྦྱངས་པ་ཡང་དག་སྡོམ་བསྟེན་དང༌། །
ནས་བཟློག་བསླབ་པ་ཡོངས་སུ་མི་གཏོང་དང༌། །འདོད་པ་རྣམས་ལ་སྨོད་པ་དང༌། །
༡༢ མྱ་ངན་འདས་དང་བདོག་ཀུན་གཏོང༌། །མི་ཞུམ་པ་དང་ལྟ་བ་མེད། །ཆོས་ཉིད་
ཅེས་བྱ་བ་ནི། དགོན་པར་གནས་པ་དང༌། རྙེད་པ་མ་ཐོབ་པ་ལ་མངོན་པར་འདོད་པ་མེད་
པ་དང༌། རྙེད་པ་ཐོབ་པ་ལ་ལྷག་པར་དོན་དུ་གཉེར་བ་མེད་པ་དང་། བསོད་སྙོམས་པ་ཉིད་
ལ་སོགས་པ་སྦྱངས་པའི་ཡོན་ཏན་ཡང་དག་པར་སྡོམ་པ་དང་། བསླབ་པ་བླངས་པ་སྲོག་
ལ་སོགས་པའི་ཕྱིར་ཡང་ཡོངས་སུ་མི་གཏོང་བ་དང་། འདོད་པའི་ཡོན་ཏན་ལ་ཉེས་དམིགས་སུ་
ལྟ་བས་སྨོད་པ་དང་། གདུལ་བྱ་དང་འཚམ་པར་མྱ་ངན་ལས་འདས་པ་ལ་གཞོལ་བར་བྱེད་པ་དང་།
བདོག་པ་ཐམས་ཅད་ཡོངས་སུ་གཏོང་བ་དང་། དགེ་བ་སྒྲུབ་པ་ལ་སེམས་མི་ཞུམ་པ་དང་། དངོས་
པོ་ཐམས་ཅད་ལ་མི་ལྟ་བ་ཞེས་བྱ་བ་དེ་ལྟ་བུའི་ཡོངས་སུ་སྦྱོང་བ་སྔ་མ་ལྟ་བུ་རྣམ་པ་བཅུས་ས་
བཞི་པ་འོད་འཕྲོ་བ་ཅན་གནོན་པ་ཡིན་ནོ། ་ཌ་ཎཆོ་ལ།"ཌ་ཨ་ཁུ་འབྲས་རྒྱུག་ཀྱི་
། །ཟཌ་འདྲིས་དང་ཁྱིམ་ལ་འཁྲེན་པ་དང༌། །འདུ་འཛིར་གྱུར་པའི་གནས་དང་ནི། │ །
ཞེས་བདག་བསྟོད་གཞན་ལ་བརྙས་པ་དང༌། །མི་དགེའི་ལས་ཀྱི་ལམ་བཅུ་དང་། །
སྒྲོག་པ་ཟེ རློམ་པས་ཁེངས་དང་ཕྱིན་ཅི་ལོག །བློ་ངན་དང་ནི་ཉོན་མོངས་བཟོད། །
བཅུ་པོ་འདི་ནི་རྣམ་སྤངས་ན། །ས་ལྔ་པ་ནི་ཡང་དག་འཐོབ། །
།ༀ།
ཅེས་བྱ་བ་ནི། རྙེད་པ་ལ་སོགས་པའི་དོན་དུ་རབ་ཏུ་བྱུང་བ་ལ་སོགས་པ་དང་འགྲོགས་
པ་དང་། དད་པ་ཅན་གྱི་ཁྱིམ་ཉེ་བར་མི་སྟེན་པ་དང་། སྐྱེ་བོ་མང་པོའི་གྲོང་ལ་སོགས་པ་དང་།
བདག་ལ་བསྔགས་པ་དང་། གཞན་ལ་སྨོད་པ་དང་། མི་དགེ་བའི་ལས་ཀྱི་ལམ་བཅུ་དང་། ཐོས་
པ་ལ་སོགས་པས་རློམ་ཞིང་གཞན་ལ་མི་འདུད་པ་དང་། དགེ་བ་དང་མི་དགེ་བ་ལ་བཟློག་སྟེ་

མངོན་པར་ཞེན་པ་དང་། ལོག་པར་ལྟ་བ་ལ་སོགས་པ་བློ་གྲོས་ངན་པ་དང༌། འདོད་ཆགས་
ལ་སོགས་པ་ཉོན་མོངས་པ་ཐམས་ཅད་ལ་ཕྱོགས་པར་བྱེད་པ་ཞེས་བྱ་བ་དེ་ལྟ་བུའི་མཚན་ཉིད་
ཀྱི་ཆོས་བཅུ་རྣམ་པར་སྤོང་ཞིང་བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་
བཅུས་སྔ་མ་བཞིན་དུ་ས་ལྔ་པ་སྦྱང་དཀའ་བ་འཐོབ་པ་ཡིན་ནོ། ། 
སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་རབ་རྫོགས་པས། །
་སློབ་མ་དང་ནི་བསེ་རུ་ལ། །དགའ་དང་སྐྲག་པའི་སེམས་སྤངས་པ། །
བསླངས་ན་མི་ཞུམ་བདོག་པ་ཀུན། །བཏང་ཡང་མི་དགའ་མེད་པ་དང༌། ། ཌ་ཌ་2
དབུལ་ཡང་སློང་བ་མི་སྤོང་བས། །ས་ནི་དྲུག་པ་ཡང་དག་འཐོབ། ། 
ཅེས་བྱ་བ་ནི། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་ཉན་ཐོས་དང་རང་སངས་རྒྱས་
ལ་འདོད་པ་དང་། ངོ་བོ་ཉིད་མི་དམིགས་པ་ལ་སྐྲག་པ་དང་། སློང་བ་པོའི་སྐྱེ་བོས་བསླངས་ན་ཞུམ་
པ་དང་། བདོག་པ་ཐམས་ཅད་རང་གི་ངང་གིས་གཏོང་བར་ཞུགས་པ་ལ་མི་དགའ་བ་དང༌།
༑
བཀྲེན་ཡང་སློང་བའི་སྐྱེ་བོ་སྤོང་བའི་སེམས་སྤོང་བ་སྟེ། དེ་ལྟ་བུའི་ཡོངས་སུ་སྦྱོང་བ་བཅུ་གཉིས་
ཀྱིས་སྔ་མ་བཞིན་དུ་ས་དྲུག་པ་མངོན་དུ་གྱུར་པ་ཀུན་ཤེས་བར་འགྱུར་པ་ཡིན་ནོ། ། ོ་ལ་
མེ་༑ ཚ་བདག་དང་སེམས་ཅན་འཛིན་པ་དང་། །སྲོག་དང་གང་ཟག་ཆད་རྟག་དང༌། །
2ཌམཚན་མ་རྒྱུ་དང་ཕུང་པོ་དང༌། ཁམས་དང་སྐྱེ་མཆེད་དག་དང་ནི། །
། ། ཁམས་གསུམ་པོ་ལ་གནས་དང་ཆགས། །སེམས་ནི་ཀུན་ཏུ་ཞུམ་པ་དང༌། །
དཀོན་མཆོག་གསུམ་དང་ཚུལ་ཁྲིམས་ལ། །དེར་ལྟ་བ་ཡི་མངོན་ཞེན་དང༌། །
9Euསྟོང་པ་ཉིད་ལ་རྩོད་པ་དང༌། །དེ་དང་འགལ་བའི་ཉེས་པ་ནི། ། ༅ས་པ་
ཌ་ཉི་ཤུ་གང་ལ་རྣམ་ཆད་པ། །དེ་ཡིས་ས་ནི་བདུན་པ་འཐོབ། ། ་མིས་རྟེན
ཅེས་བྱ་བ་ནི། བདག་དང་། སེམས་ཅན་དང་། སྲོག་དང་། གང་ཟག་དང་། ཆད་པ་དང༌།
རྟག་པ་དང་། མཚན་མ་དང་། རྒྱུ་དང་། ཕུང་པོ་དང་། ཁམས་དང༌། སྐྱེ་མཆེད་དང༌། ཁམས་

གསུམ་པོ་ལ་གནས་པ་དང་། ཆགས་པ་དང་། སེམས་ཀུན་ཏུ་ཞུམ་པ་དང་། སངས་རྒྱས་དང་།
ཆོས་དང་། དགེ་འདུན་དང༌། ཚུལ་ཁྲིམས་སུ་ལྟ་བའི་མངོན་པར་ཞེན་པ་དང་། སྟོང་པ་ཉིད་ལ་རྩོད་
པ་དང༌། འགལ་བ་བརྗོད་པ་འཛིན་པ་ཡོངས་སུ་སྤངས་པ་སྟེ། ཉེས་པ་དེ་ལྟ་བུ་ཉི་ཤུ་དང་བྲལ་
ནས་བཟློག་པའི་ཆོས་དོན་གྱིས་འཕངས་པ་ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་བཞིན་དུ་ས་
བདུན་པ་རིང་དུ་སོང་བ་ཀུན་ཤེས་པར་འགྱུར་བ་ཡིན་ནོ། །དོན་གྱིས་འཕངས་པའི་ཆོས་ཉིད་
བསྟན་པའི་ཕྱིར། ། རྣམ་ཐར་སྒོ་གསུམ་ཤེས་པ་དང༌། །འཁོར་གསུམ་རྣམ་པར་དག་ཉིད་དང༌། །
་ཞེས༑ སྙིང་རྗེ་དང་ནི་རློམ་མེད་དང་། །ཆོས་མཉམ་ཉིད་དང་ཚུལ་གཅིག་ཤེས། །
F{n མི་སྐྱེ་བ་དང་བཟོད་ཤེས་དང་། །ཆོས་རྣམས་རྣམ་པ་གཅིག་ཏུ་སྟོན། །
རྫོགས་ལར། རྟོག་པ་ཀུན་ཏུ་འཇོམས་པ་དང་། །འདུ་ཤེས་ལྟ་དང་ཉོན་མོངས་སྤོང་། །
ཞི་གནས་ངེས་པར་སེམས་པ་དང་། །ལྷག་མཐོང་ལ་ནི་མཁས་པ་དང༌། ། ཡུ་
Y སེམས་དུལ་བ་དང་ཐམས་ཅད་ལ། །ཐོགས་པ་མེད་པའི་ཡེ་ཤེས་དང་། །
ཆགས་པའི་ས་མིན་གར་འདོད་པར། །ཞིང་གཞན་དུ་ནི་མཉམ་འགྲོ་དང་། །
ཀུན་ཏུ་བདག་གི་ངོ་བོ་ནི། །སྟོན་པ་ཉིད་དང་ཉི་ཤུའོ། ། min་གྲོ་
ཞེས་བྱ་བ་གསུངས་ཏེ། རྣམ་པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་དང་།
སྨོན་པ་མེད་པ་ཡང་དག་པར་ཤེས་པ་དང་། དགེ་བ་བཅུའི་ལས་ཀྱི་ལམ་ལ་གསད་པར་བྱ་བ་དང་།
གསོད་པ་པོ་དང་། བསད་པ་མི་དམིགས་པ་ལ་སོགས་པ་དང༌། སྐྱེ་བོ་ཐམས་ཅད་ལ་དམིགས་
པའི་སྙིང་བརྩེ་བ་དང་། དངོས་པོར་དམིགས་པ་མེད་པ་དང༌། ཆོས་ཐམས་ཅད་མཉམ་པ་ཉིད་དུ་
རྟོགས་པ་དང་། ཐེག་པ་ཆེན་པོ་གཅིག་ཏུ་རྟོགས་པ་དང་། མི་སྐྱེ་བ་ཡོངས་སུ་ཤེས་པ་དང་། ཆོས་
ཟབ་མོ་ལ་ངེས་པར་རྟོགས་པའི་བཟོད་པ་ཁོང་དུ་ཆུད་པ་དང༌། ཤེས་བྱ་ཐམས་ཅད་ཐེག་པ་ཆེན་
པོའི་ཐབས་ཀྱི་སྒོ་ནས་རབ་ཏུ་སྟོན་པ་དང་། རྟོག་པ་ཐམས་ཅད་གཅོད་པ་དང་། མཚན་མར་འཛིན་

/
པའི་རྟོག་པ་མེད་པ་དང་། འཇིག་ཚོགས་ལ་ལྟ་བ་ལ་སོགས་པ་ལྔ་འདོར་བ་དང༌། འདོད་ཆགས་
ལ་སོགས་པ་ཉོན་མོངས་པ་སྤོང་བ་དང་། ཞི་གནས་སྒོམ་པ་དང་། ཤེས་རབ་དང་ཐབས་ལ་མཁས་
པར་བྱེད་པ་དང་། སེམས་ཉེ་བར་ཞི་བ་དང་། གཟུགས་ལ་སོགས་པ་ལ་ཐོགས་པ་མེད་པའི་ཡེ་
ཤེས་དང༌། མངོན་པར་ཞེན་པའི་གནས་མ་ཡིན་པ་དང་། ཇི་ལྟར་འདོད་པ་བཞིན་དུ་དུས་
མཉམ་དུ་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་དང་། གདུལ་བྱ་དང་མཐུན་པར་ཐམས་ཅད་དུ་
བདག་གི་ལུས་རབ་ཏུ་སྟོན་པ་ཞེས་བྱ་བ་ཡོངས་སུ་སྦྱོང་བ་རྣམ་པ་ཉི་ཤུ་པོ་འདིས་ཀྱང་སྔ་མ་
བཞིན་དུ་ས་བདུན་པ་རྟོགས་པར་འགྱུར་བ་ཡིན་ནོ། ། gna®} [
སེམས་ཅན་ཀུན་ཡིད་ཤེས་པ་དང་། །མངོན་པར་ཤེས་པས་བརྩེ་བ་དང་། །
ོ། ། སངས་རྒྱས་ཞིང་བཟང་སྒྲུབ་པ་དང༌། །ཡོངས་སུ་བརྟག་ཕྱིར་སངས་རྒྱས་བསྟེན། །
ལ༽ དབང་པོ་ཤེས་དང་རྒྱལ་བ་ཡི། །ཞིང་སྦྱོང་སྒྱུ་མ་ལྟར་གནས་དང༌། །
༑ ༑ བསམས་བཞིན་སྲིད་པ་ལེན་པ་དང་། །ལས་ནི་རྣམ་པ་འདི་བརྒྱད་བཤད། །
ཅེས་བྱ་བ་ནི། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཇི་ལྟ་བ་བཞིན་ཤེས་པ་དང་།
འཇིག་རྟེན་གྱི་ཁམས་སུ་རྫུ་འཕྲུལ་གྱི་མངོན་པར་ཤེས་པས་བརྩེ་བ་དང་། སངས་རྒྱས་ཀྱི་ཞིང་
རྟེན་གསེར་ལ་སོགས་པའི་ངོ་བོར་ཡོངས་སུ་སྒྱུར་བ་དང་། རྣམ་པ་ཐམས་ཅད་དུ་ཆོས་ཡོངས་སུ་
བརྟག་པས་སངས་རྒྱས་མཉེས་པར་བྱེད་པ་དང་། ལྷའི་མིག་སྐྱེད་པ་དང་། སངས་རྒྱས་ཀྱི་ཞིང་
བརྟེན་པ་སེམས་ཅན་ཡོངས་སུ་སྦྱོང་བ་དང༌། ཐམས་ཅད་དུ་སྒྱུ་མ་ལྟ་བུར་གནས་པ་དང་། སེམས་
ཅན་ཐམས་ཅད་ཀྱི་དོན་མཐོང་ནས་བློ་སྔོན་དུ་བཏང་བའི་སྐྱེ་བ་ཡོངས་སུ་འཛིན་པ་ཞེས་བྱ་བ་ཡོངས་
སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་ཀྱིས་སྔ་མ་བཞིན་དུ་ས་བརྒྱད་པ་མི་གཡོ་བ་ཉམས་སུ་
མྱོང་བར་འགྱུར་བ་ཡིན་ནོ། ། ༉ འཇུག་བཙལ་ཅི་རི་སྨོན་ལམ་དག་ནི་མཐའ་ཡས་དང་། །ལྷ་ལ་སོགས་པའི་སྐད་ཤེས་དང་། །
སྤོབས་པ་ཆུ་བོ་ལྟ་བུ་དང༌། །མངལ་དུ་འཇུག་པ་མཆོག་དང་ནི། ། jj9པོའོ་

རིགས་དང་རུས་དང་ཆོ་འབྲང་དང༌། །འཁོར་དང་སྐྱེ་བ་དག་དང་ནི། །
བྱིང ཀྱཌ་ངེས་འབྱུང་བྱང་ཆུབ་ཤིང་རྣམས་དང༌། །ཡོན་ཏན་ཕུན་སུམ་ཚོགས་པ་ཡིན།
ཞེས་བྱ་བ་ནི། སྨོན་ལམ་མཐའ་ཡས་པ་དང་། ལྷ་ལ་སོགས་པ་སེམས་ཅན་ཐམས་ཅད་
ཀྱི་སྐད་ཤེས་པ་དང་། སྤོབས་པ་ཆུ་བོ་ལྟར་མི་ཟད་པ་དང་། སྐྱེ་བོ་ཐམས་ཅད་ཀྱིས་བསྔགས་པའི་
མངལ་དུ་འཇུག་པ་དང༌། རྒྱལ་པོ་ལ་སོགས་པར་གནས་པ་དང་། ཉི་མ་ལ་སོགས་པ་ལས་སྐྱེས་
པ་དང་། མ་ལ་སོགས་པ་དང་ལེགས་པར་འབྲེལ་བའི་གཉེན་དང་། རང་དབང་བའི་འཁོར་དང་།
བརྒྱ་བྱིན་ལ་སོགས་པས་མངོན་པར་བསྟོད་པར་སྐྱེ་བ་དང་། སངས་རྒྱས་ལ་སོགས་པས་བསྐུལ་
ཏེ་ངེས་པར་འབྱུང་བ་དང་། ཡིད་བཞིན་གྱི་ནོར་བུ་དང་འདྲ་བའི་ཤིང་ཨ་ཤྭད་ཐ་ལ་སོགས་
པ་དང་། སངས་རྒྱས་དང་སངས་རྒྱས་ཀྱི་ཆོས་ཀྱི་ངོ་བོར་གྱུར་པའི་ཡོན་ཏན་ཐམས་ཅད་ཡོངས་སུ་
རྫོགས་པར་བྱེད་པ་ཞེས་བྱ་བ་དེ་ལྟ་བུའི་ཕུན་སུམ་ཚོགས་པའི་མཚན་ཉིད་ཀྱི་ཡོངས་སུ་སྦྱོང་བ་
རྣམ་པ་བཅུ་གཉིས་པོས། སྔ་མ་བཞིན་དུ་ཡོངས་སུ་སྦྱང་བ་བྱས་པའི་ཁྱད་པར་དག་གིས་ས་དགུ་
པ་ལེགས་པའི་བློ་གྲོས་མངོན་དུ་བྱེད་པ་ཡིན་ནོ། །རྒྱུའི་ས་རྣམས་ཀྱི་ཡོངས་སུ་སྦྱོང་བ་དེ་ལ་
ངེས་པར་བསྟན་ནས། འབྲས་བུའི་ས་ཉིད་དུ་དེ་དག་མ་བཤད་པར་ས་ཐམས་ཅད་བསྡུ་བའི་སྒོ་
ནས་ས་བཅུ་པའི་མཚན་ཉིད།
༅།། ས་དགུ་འདས་ནས་ཡེ་ཤེས་ནི། །གང་གིས་སངས་རྒྱས་སར་གནས་པ། །
འབྲུཤེགས། ༣ དེ་ནི་བྱང་ཆུབ་སེམས་དཔའི་ས། །བཅུ་པ་ཡིན་པར་ཤེས་པར་བྱ། ། ོད་མོས་
ཞེས་བྱ་བ་གསུངས་ཏེ། ཉན་ཐོས་ལ་སོགས་པའི་རིགས་དང་། འབྲས་བུ་དང་པོ་ལ་ཞུགས་
པ་དང་། རྒྱུན་དུ་ཞུགས་པ་དང་། ལན་ཅིག་ཕྱིར་འོང་པ་དང་། ཕྱིར་མི་འོང་པ་དང་། དགྲ་བཅོམ་
པ་ཉིད་ཅེས་བྱ་བ་དྲུག་དང་། ཚུལ་གསུམ་རྣམ་པར་བཞག་པར་དགོངས་པས་བསྡུས་པ་ལྷག་མ་
ཞུགས་པ་གསུམ་དང་། རང་སངས་རྒྱས་རྣམས་གོ་རིམས་བཞིན་དུ། རིགས་དང་། བརྒྱད་པ་དང༌།
མཐོང་བ་དང་། བསྲབས་པ་དང་། འདོད་ཆགས་དང་བྲལ་བ་དང་། བྱས་པ་རྟོགས་པ་དང༌།

ཉན་ཐོས་དང་། རང་སངས་རྒྱས་ཀྱི་ས་རྣམས་དང་། ཇི་སྐད་བཤད་པའི་བྱང་ཆུབ་སེམས་དཔའི་ས་
རྣམ་པ་དགུ་པོ་གཅིག་ཁོ་ན་སྟེ། དེ་ལྟར་ས་དགུ་འདས་ནས་ས་བཅུ་པ་ལ་ནི་བྱང་ཆུབ་སེམས་དཔའ་
སངས་རྒྱས་ཁོ་ནར་བརྗོད་པར་བྱའི། ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ་ཞེས་
འབྱུང་བའི་ཕྱིར། སངས་རྒྱས་ཀྱི་ས་དེ་ལ་སྨོན་ལམ་ཤེས་པ་གང་གིས་གནས་པ་དེ་ནི་བྱང་ཆུབ་སེམས་
དཔའི་ས་བཅུ་པ་ཡིན་པར་ཤེས་པར་བྱ་བ་ཡིན་ནོ། །གཉེན་པོའི་ཚོགས་ལ་བར་སྐབས་ཀྱི་
ཚིགས་སུ་བཅད་པ། 
རྩོད་ལྡ མཐོང་དང་གོམས་པའི་ལམ་དག་ལ། །གཟུང་དང་འཛིན་པའི་རྣམ་རྟོག་རྣམས། །
ཞེས་བྱ་བ་གསུངས་ཏེ། གཟུང་བའི་རྣམ་པར་རྟོག་པ་ཀུན་ནས་ཉོན་མོངས་པའི་དངོས་པོ་
ཙམ་དང་། གཉེན་པོའི་རྟེན་ཅན་གཉིས་དང་། འཛིན་པའི་རྣམ་པར་རྟོག་པ་གང་ཟག་རྫས་སུ་ཡོད་
པ་དང༌། སྐྱེས་བུ་བཏགས་པའི་རྟེན་ཅན་གཉིས་སོ་སོར་མཐོང་བའི་ལམ་དང་། སྒོམ་པའི་ལམ་
ལ་སྤོང་བས་གཟུང་བ་དང་། འཛིན་པའི་རྣམ་པར་རྟོག་པ་བརྒྱད་ཉེ་བར་ཞི་བར་བྱ་བའི་ཕྱིར།
བདེན་པ་གཉིས་ཀའི་རྣམ་པ་ལ་བརྟེན་ནས་མངོན་དུ་བྱ་བའི་མི་མཐུན་པའི་ཕྱོགས་ཀྱི་རབ་
ཏུ་དབྱེ་བས་ལམ་གཉིས་པོ་ཁོ་ནས་གནས་སྐབས་ཀྱི་ཁྱད་པར་གཉེན་པོ་རྣམ་པ་བརྒྱད་དོ། །དེ་
ལྟར་ཚོགས་བསགས་པ་ལ་ངེས་པར་འབྱུང་བས། བཞི་པ་ངེས་པར་འབྱུང་བའི་སྒྲུབ་པ།
མཆོག་ནལྷ་མེ། ཆེད་དུ་བྱ་དང་མཉམ་ཉིད་དང༌། །སེམས་ཅན་དོན་དང་འབད་མེད་དང༌། །
མཐའ་ལས་འདས་པར་ངེས་འབྱུང་དང༌། །ཐོབ་པའི་མཚན་ཉིད་ངེས་འབྱུང་དང་། །
དེ་སU རྣམ་པ་ཐམས་ཅད་མཁྱེན་ཉིད་དང༌། །ལམ་གྱི་ཡུལ་ཅན་ངེས་འབྱུང་སྟེ། ། n
སྐད་༣༢ རྣམ་པ་བརྒྱད་ཀྱི་བདག་ཉིད་འདི། །ངེས་འབྱུང་སྒྲུབ་པ་ཡིན་ཤེས་བྱ། །
ཞེས་བྱ་བ་གསུངས་ཏེ། ཆེད་དུ་བྱ་བ་ཇི་སྐད་བཤད་པ་དང་། ཆོས་ཐམས་ཅད་མཉམ་པ་
ཉིད་དང་། སེམས་ཅན་གྱི་དོན་ཕྱད་པར་བྱེད་པ་དང་། མཚན་མ་མེད་པར་ཐམས་ཅད་མཁྱེན་

པ་ཉིད་ཀྱིས་ལྷུན་གྱིས་གྲུབ་པ་དང་། རྟག་པ་དང་ཆད་པ་དང་བྲལ་བའི་ངོ་བོའི་གནས་སྐབས་
ཀྱི་ཁྱད་པར་དང་། ཐེག་པ་གསུམ་གྱི་དོན་ཐམས་ཅད་འཐོབ་པ་དང་། ཇི་སྐད་བཤད་པའི་རྣམ་
པ་ཐམས་ཅད་མཁྱེན་པ་ཉིད་དང་། དེའི་ཁྱད་པར་གྱི་ལམ་སྟེ། ངེས་པར་འབྱུང་བར་བྱ་བའི་གཞི་དེ་
ལྟ་བུ་དག་ལས་ཁྱད་པར་དུ་འཕགས་པའི་ཆོས་གཞན་མེད་པའི་ཕྱིར་ཐམས་ཅད་མི་དམིགས་པ་
ཉིད་ཀྱིས་ངེས་པར་འབྱུང་བ་རྣམ་པ་བརྒྱད་ཡིན་པས་ངེས་པར་འབྱུང་བའི་སྒྲུབ་པ་ནི་རྣམ་པ་
བརྒྱད་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་
པའི་རྒྱན་ཅེས་བྱ་བ་ལས། སྐབས་དང་པོའི་འགྲེལ་པའོ། །
 སྐབས་གཉིས་པ་ལམ་ཤེས། 
རྟེང་ལྷགཔའ་ཆོས་རིག་མའོ་དང། །མི་༡ང་སྟེ་ཞག་ཟེར་མི་ལ་
རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་
ན་མེད་པས་ལམ་ཤེས་པ་ཉིད།་
ལྟ་ལུ་ཨེན ལྷ་རྣམས་རུང་བར་བྱ་བའི་ཕྱིར། །འོད་ཀྱིས་མོག་མོག་བོར་མཛད་དང༌། །
ལྟ་མི་རུང་ཡུལ་ངེས་པ་དང་ཁྱབ་པ་དང་། །རང་བཞིན་དང་ནི་དེ་ཡི་ལས། །
ཞེས་བྱ་བ་གསུངས་ཏེ། ལམ་ཤེས་པ་ཉིད་སྐྱེ་བར་རུང་བ་ཉིད་དུ་བསྒྲུབ་པའི་ཕྱིར། དེ་བཞིན་
གཤེགས་པའི་རང་བཞིན་གྱི་འོད་དག་གིས་ལྷ་ལ་སོགས་པའི་རྣམ་པར་སྨིན་པའི་འོད་མོག་
མོག་བོར་མཛད་པ་ནི་ང་རྒྱལ་བཅོམ་པའི་རྒྱུད་ཁོ་ན་ལ་རྟོགས་པ་སྐྱེའོ་ཞེས་བྱ་བར་ཤེས་པར་བྱ་
བའི་ཕྱིར་མཛད་དེ། དེའི་ཕྱིར་ཚིག་ཟུར་གྱིས་རྟེན་བརྗོད་པ་ཡིན་ནོ། །དེ་ཡང་བྱང་ཆུབ་ཏུ་སེམས་
བསྐྱེད་པ་ཁོ་ན་ཡིན་པས་ཡུལ་སོ་སོར་ངེས་པ་ཡིན་ནོ། །ཐེག་པ་གསུམ་རྣམ་པར་བཞག་པ་
ནི་དགོངས་པ་ཅན་ཡིན་གྱི། མཚན་ཉིད་པ་ནི་མ་ཡིན་ནོ་ཞེས་ལུགས་ལས་འབྱུང་བས་སྐྱེ་བོ་ཐམས་
ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། དེའི་ཕྱིར་

tའདོད་ཆགས་དང་བྲལ་བ་དང་། གཅིག་ཤོས་ཀྱི་རྣལ་འབྱོར་པས་ཀྱང་སངས་རྒྱས་ཉིད་ཐོབ་པར་
བྱ་བའི་ཕྱིར་ལམ་ཤེས་པ་ཉིད་བསྒོམ་པར་བྱ་བ་ཡིན་པས་ཁྱབ་པ་ཡིན་ནོ། །བྱང་ཆུབ་ཏུ་སེམས་
བསྐྱེད་པ་ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་བར་ཞུགས་པ་ཉིད་ཀྱིས་ཉོན་མོངས་
པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་བྱ་བ་ནི་རང་བཞིན་ཡིན་ནོ། །དེའི་འོག་ཏུ་དེ་
ལྟ་བུའི་རང་བཞིན་ཅན་གྱི་ལས་ནི་ཡང་དག་པའི་མཐའ་མངོན་དུ་མི་བྱེད་པ་དང་ཤེས་རབ་དང་ཐབས་
ལ་མཁས་པས་སེམས་ཅན་ཡོངས་སུ་མ་བསྡུས་པ་ཡོངས་སུ་སྡུད་པ་ལ་སོགས་པ་ཡིན་པས་བྱེད་
པ་ཡིན་ནོ། །དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་ལམ་ཐམས་
ཅད་རྫོགས་པར་བྱ་དགོས་པས། ཉན་ཐོས་ཀྱི་ལམ།
ཞེས་ལམ་ཤེས་ཉིད་ཀྱི་ཚུལ་ལ་ནི། །འཕགས་པའི་བདེན་པ་བཞི་དག་གི །
ལྷམ་དང༌། རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། ། སུ་ཡོད་
ཞེས་བྱ་བ་གསུངས་ཏེ། དེ་ལ་སྡུག་བསྔལ་གྱི་བདེན་པའི་གོ་རིམས་བཞིན་དུ། མི་རྟག་
པ་དང་། སྡུག་བསྔལ་བ་དང༌། སྟོང་པ་དང་། བདག་མེད་པ་སྟེ། དེ་དག་གི་མཚན་ཉིད་ཞི་བའི་
རྣམ་པ་བཞི་དག་དང་། ཀུན་འབྱུང་བའི་བདེན་པའི་རྒྱུ་དང་། ཀུན་འབྱུང་བ་དང་། རབ་ཏུ་སྐྱེ་
བ་དང་། རྐྱེན་གྱི་ངོ་བོ་ཉིད་དང་། ནད་དང་། འབྲས་དང་། ཟུག་རྔུ་དང་། སྡིག་པའི་རྣམ་པ་
རྣམས་དང་། ཡིད་འབྱུང་བ་དང་། འདོད་ཆགས་དང་བྲལ་བར་བྱ་བ་དང༌། འགོག་པའི་ཕྱིར་
ཞུགས་པ་ཡིན་ནོ་ཞེས་འབྱུང་བའི་ཕྱིར། སྡུག་བསྔལ་དང་ཀུན་འབྱུང་གི་བདེན་པ་དེ་དག་
ཉིད་སོ་སོའི་ཡིད་འབྱུང་བའི་མཚན་ཉིད་དག་གི་ཕ་རོལ་དང་འཇིག་པའི་ཆོས་ཅན་གྱི་རྣམ་པའི་
ངོ་བོ་ཉིད་དག་དང༌། འདོད་ཆགས་དང་བྲལ་བ་དག་གི་ངོ་བོ་གཡོ་བ་དང་རབ་ཏུ་འཇིག་པའི་
རྣམ་པ་དག་དང་། འགོག་པའི་རང་གི་ངོ་བོ་འཇིགས་པ་དང་ནད་འགོ་བ་དང་འཚེ་བའི་རྣམ་པ་
རྣམས་དང་། འགོག་པའི་བདེན་པའི་འགོག་པའི་རང་གི་ངོ་བོ་བདག་མེད་པ་དང་། ཞི་བ་དང་
གྱ་ནོམ་པའི་རྣམ་པའི་བདག་ཉིད་དབེན་པ་དང་། ངེས་པར་འབྱུང་བའི་མཚན་ཉིད་སྟོང་པ་

ཉིད་དང་མཚན་མ་མེད་པ་དང་སྨོན་པ་མེད་པ་དང་མངོན་པར་འདུ་བྱེད་པ་མེད་པའི་རྣམ་པ་དག་དང་།
ལམ་གྱི་བདེན་པའི་ལམ་དང་། རིགས་པ་དང་། སྒྲུབ་པ་དང་། ངེས་པར་འབྱིན་པའི་རྣམ་པ་རྣམས།
ངོ་བོ་ཉིད་མི་དམིགས་པའི་སྒོ་ནས་ལམ་ཤེས་པ་ཉིད་ཀྱི་སྐབས་སུ་ཉན་ཐོས་རྣམས་ཀྱི་ལམ་ཡིན་
པར་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་བྱའོ། །བདེན་པ་བཞི་ཡོངས་སུ་ཤེས་
པ་ནི། ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་
ནས་ངེས་པར་འབྱེད་པའི་ཆ་དང་མཐུན་པ། 
འཕགས་པ་ཉན་ཐོས་ལམ་ལ་ནི། །གཟུགས་ལ་སོགས་པ་སྟོང་པའི་ཕྱིར། ། mm
སྟོང་པ་ཉིད་རྣམས་དབྱེར་མེད་པས། །དྲོ་བ་དེ་དག་མི་དམིགས་པས། །
ཟླ་བ།རྩེ་མོར་གྱུར་པ་དག་ཏུ་འདོད། །དེ་ལ་རྟག་ལ་སོགས་ཚུལ་གྱིས། ། རྒྱ་g
༼ཨ། གནས་པ་བཀག་པས་བཟོད་པ་རྣམས། །ས་བཅུ་དག་ལས་བརྩམས་ནས་ནི། །
རྩེ་ཥཌ མི་གནས་རྒྱས་པར་བསྟན་པ་ཡིས། །ཆོས་ཀྱི་མཆོག་ཏུ་འགྱུར་བཤད་དེ། །
ཀུན་pa་ཅི་ཕྱིར་ཞེ་ན་སངས་རྒྱས་ཀྱིས། །མཁྱེན་ནས་ཆོས་རྣམས་མ་གཟིགས་ཕྱིར། །
ཞེས་བྱ་བ་གསུངས་ཏེ། གཟུགས་ལ་སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་
པའི་ཕྱིར་སྟོང་པ་ཉིད་རྣམས་ཕན་ཚུན་ཐ་དད་པ་མེད་པ་དང་། གཟུགས་ལ་སོགས་པ་སྔ་མ་
བཞིན་དུ་མི་དམིགས་པ་དང་། དེ་བཞིན་དུ་གཟུགས་ལ་སོགས་པ་ལ་རྟག་པའང་མ་ཡིན་མི་
རྟག་པ་ཡང་མ་ཡིན་ནོ་ཞེས་དམིགས་པའི་ཚུལ་གྱིས་གནས་པ་བཀག་པ་དང༌། གང་གི་ཕྱིར་དེ་
བཞིན་གཤེགས་པས་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་རྣམས་མ་གཟིགས་
པ་ཞེས་བྱ་བ་ཚད་མའི་སྐྱེས་བུས་མ་དམིགས་པའི་གཏན་ཚིགས་ཀྱི་འཐད་པས། ས་རབ་ཏུ་དགའ་
བ་ལ་སོགས་པ་ལ་མི་གནས་པ་རྒྱས་པར་ཇི་སྐད་དུ་བསྟན་པ་ཞེས་བྱ་བའི་རྣམ་པ་དེ་རྣམས་
ཀྱིས་གོ་རིམས་བཞིན་དུ། བདེན་པའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེའོ་
ཞེས་བྱ་བ་ཡིན་ནོ། །ཉན་ཐོས་ཀྱི་ལམ་གྱི་མཇུག་ཐོགས་སུ་རང་སངས་རྒྱས་ཀྱི་ལམ་བརྗོད་པར་

།
རིགས་མོད་ཀྱི། ཉན་ཐོས་རྣམས་ལས་དེ་དག་ཇི་ལྟར་ཁྱད་པར་དུ་འཕགས་ན་གང་གིས་ན་དེ་དག་
གི་ལམ་གཞན་ཡིན་སྙམ་པའི་དོགས་པ་བསུ་བར་རེ་ཤིག་ཁྱད་ཞུགས་པ་ཉིད་དུ་སྒྲུབ་པ། རང་
བྱུང་བདག་ཉིད་རྟོགས་པའི་ཕྱིར། །གཞན་གྱིས་བསྟན་ཡང་མི་དགོས་ལ། 721མོ་
མཎྜཥིཉཨ ོ བསེ་རུ་ལྟ་བུའི་ཡེ་ཤེས་ནི། །ཟབ་པ་ཉིད་དུ་མངོན་པར་བརྗོད། ། ན
ཅེས་བྱ་བ་གསུངས་ཏེ། ལུང་ལས་ཉན་ཐོས་རྣམས་ནི་གཞན་གྱིས་བསྟན་པ་ལ་ལྟོས་ནས་
རང་གི་བྱང་ཆུབ་རྟོགས་པར་འགྱུར་ལ། གཞན་དག་ཀྱང་བརྗོད་པ་དང་བཅས་པའི་ཆོས་བསྟན་
པས་དགེ་བ་ལ་འཇུག་པར་བྱེད་དོ་ཞེས་འབྱུང་ངོ་། །རང་སངས་རྒྱས་རྣམས་ནི་སྔོན་ཐོས་པ་ལ་སོགས་
པ་མངོན་པར་འདུས་བྱས་པས་གཞན་གྱིས་བསྟན་པ་ལ་མི་ལྟོས་པར་བདག་ཉིད་ཀྱིས་རང་གི་
བྱང་ཆུབ་མངོན་པར་རྟོགས་པར་འགྱུར་ཏེ། དེའི་ཕྱིར་དེ་དག་ལ་སངས་རྒྱས་ལ་སོགས་པས་བསྟན་
མི་དགོས་སོ་ཞེས་བྱ་བ་ནི་ཁྱད་ཞུགས་པ་ཉིད་གཅིག་ཡིན་ནོ། །སྒྲར་བརྗོད་པའི་ཆོས་བསྟན་
པའི་སྒོ་ནས་ཉན་པ་པོ་རྣམས་ཀྱིས་འཆད་པ་པོའི་ཤེས་པའི་རྩལ་རྟོགས་པར་བྱེད་ན། དེ་དག་ནི་
རང་གིས་ཐོབ་པའི་ཡེ་ཤེས་ལ་སོགས་པའི་མཐུས་སྒྲ་མེད་པའི་ཆོས་བསྟན་པས། གཞན་དག་དགེ་
བ་བཅུ་ལ་སོགས་པ་ལ་འཇུག་པར་བྱེད་དེ། དེའི་ཕྱིར་དེ་དག་གི་ཡེ་ཤེས་མི་རྟོགས་པ་ཉིད་ནི་ཁྱད་
ཞུགས་པ་གཉིས་པ་ཡིན་ནོ། །ཡང་ཇི་ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་བར།
གང་གང་དོན་ནི་གང་གང་ལ། །ཇི་ལྟ་ཇི་ལྟར་ཉན་འདོད་པ། །་མི་གང་དགའ
དེ་དེ་ལ་དོན་དེ་དང་དེ། །སྒྲ་མེད་ཀྱང་དེ་དེ་ལྟར་སྣང༌། ། རྩོmeཏp་གིཌ་ཁ
ཞེས་བྱ་བ་གསུངས་ཏེ། རྣམ་པར་མ་བརྟགས་རྣམ་པར་མ་དཔྱད་པར་ཚིག་ཏུ་མི་སྨྲ་བས་
བརྗོད་པ་ནི་རྣམ་པར་གཡེང་བ་ཡིན་ལ། དེ་ཡང་རྒྱུད་འཁྲུག་པར་བྱེད་པ་ཡིན་པས་བྱང་ཆུབ་སེམས་
དཔའ་འདི་ལྟར་སངས་རྒྱས་སུ་གྱུར་ནས་བརྗོད་པ་མེད་པར་ཆོས་སྟོན་པར་གྱུར་ཅིག་ཅེས་སྨོན་
ལམ་བཏབ་བོ། །དེ་བས་ན་སངས་རྒྱས་དང་འདྲ་བའི་ཕྱིར། རང་སངས་རྒྱས་ཉིད་ཀྱི་གནས་
སྐབས་ན་ཡང་སྨོན་ལམ་ལ་སོགས་པའི་མཐུས། སྒྲ་མེད་ཀྱང་གང་ཞིག་དོན་གང་ལ་རྣམ་པ་ཇི་

ལྟར་ཉན་པར་འདོད་པ་དེའི་རྣམ་པར་ཤེས་པ་ལ་དོན་དེ་རྣམ་པ་དེ་ཁོ་ན་ལྟར་སྣང་བར་འགྱུར་
བས་སྒྲ་མེད་པར་ཆོས་སྟོན་པ་ཞེས་བྱ་སྟེ། ཆོས་སྟོན་པའི་སྒྲའི་དོན་ནི་འདི་ལྟར་བརྗོད་པར་བྱ་
བའི་ཆོས་ཉན་པ་པོའི་རྣམ་པར་ཤེས་པ་ལ་ཤིན་ཏུ་བསྐྲུན་ཅིང་བསྐྱེད་པ་ཞེས་བྱ་བ་འདི་ཡིན་
ནོ། །དེ་ལྟར་ཁྱད་ཞུགས་པར་བརྗོད་ནས་ཁྱད་ཞུགས་པ་རྣམས་ཀྱི་ལམ་ནི་ཁྱད་པར་དུ་འཕགས་
པ་ཁོ་ན་ཡིན་པས་རྣལ་མ་རང་སངས་རྒྱས་ཀྱི་ལམ། 
པ་ཉིད་ཀྱིས་གཟུང་དོན་རྟོག་པ་སྤོང་ཕྱིར་དང༌། །འཛིན་པ་མི་སྤོང་ཕྱིར་དང་ནི། ། ja
ལྷོ། །གཟུ༑རྟེན་གྱིས་བསེ་རུ་ལྟ་བུའི་ལམ། །ཡང་དག་བསྡུས་པར་ཤེས་པར་བྱ། །
༢ ཞེས་བྱ་བ་གསུངས་ཏེ། རང་སངས་རྒྱས་ཀྱི་ལམ་ལ་ཇི་སྐད་བཤད་པའི་བདེན་པ་སྒོམ་པ་
ཁོ་ན་དང་། དངོས་པོ་ཇི་ལྟ་བ་བཞིན་དུ་རྟེན་ཅིང་འབྲེལ་བར་འབྱུང་བ་བསྒོམས་པས་གཟུང་
བ་དང་འཛིན་པའི་དོན་གྱི་རྣམ་པར་རྟོག་པ་དག་གོ་རིམས་བཞིན་དུ་སྤངས་པ་དང་མ་སྤངས་
པ་དང་རང་སངས་རྒྱས་ཀྱི་ཐེག་པས་བསྡུས་པའི་བརྟེན་པའི་ཆོས་ཀྱི་གཞིའི་ཁྱད་པར་གྱིས་ཁྱད་
པར་དུ་འཕགས་པ་དང་ལྡན་པའི་ཆོས་རྟོགས་པར་བྱང་ཆུབ་སེམས་དཔས་ཤེས་པར་བྱའི།
རྣམ་པ་ཐམས་ཅད་ཤེས་པར་ནི་མ་ཡིན་ནོ་ཞེས་བྱ་བ་ནི་རང་སངས་རྒྱས་ཀྱི་ལམ་མོ། །ངེས་
པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་ལམ་སྐྱེ་བས་ངེས་པར་འབྱེད་པའི་
ཆ་དང་མཐུན་པ།
བཏགས་པའི་ཆོས་ཉིད་མི་འགལ་བར། །སྟོན་པའི་རྣམ་པ་དྲོར་གྱུར་པ། །
ཟག་པ་ཕཆོ་རྩེ་མོར་གྱུར་པ་གཟུགས་ལ་སོགས། །འགྲིབ་པ་མེད་ལ་སོགས་པས་ཕྱེ། །
ཞེན་པ། ། ནང་སྟོང་ཉིད་ལ་སོགས་པ་ཡིས། །གཟུགས་སོགས་མི་འཛིན་ཕྱིར་བཟོད་པ། །
གཟུགས་སོགས་སྐྱེ་བ་མེད་སོགས་ཀྱི། །རྣམ་པ་ཅན་ནི་ཆོས་ཀྱི་མཆོག །
ཅེས་བྱ་བ་གསུངས་ཏེ། གཟུགས་ལ་སོགས་པའི་ཆོས་ཀྱི་བརྡ་ལས་བྱུང་བའི་བཏགས་པའི་
ཆོས་ཉིད་དང་མི་འགལ་བར་རབ་ཏུ་སྟོན་པ་དང་། གཟུགས་ལ་སོགས་པ་ལ་དོན་དམ་པར་འགྲིབ་

པ་དང་འཕེལ་བ་མེད་པ་ལ་སོགས་པའི་དོན་དུ་སློབ་པ་དང༌། ངོ་བོ་ཉིད་ཀྱིས་སྟོང་པ་ཉིད་ཀྱི་ཕྱིར་
གཟུགས་ལ་སོགས་པ་ལ་ནང་དང་ཕྱི་ལ་སོགས་པ་སྟོང་པ་ཉིད་ཀྱིས་ཡོངས་སུ་མི་འཛིན་པ་དང་།
གཟུགས་ལ་སོགས་པ་ལ་སྐྱེ་བ་དང་འགག་པ་ལ་སོགས་པ་མེད་པ་ཞེས་བྱ་བའི་རྣམ་པ་རྣམས་
ཀྱིས་གོ་རིམས་བཞིན་དུ་བདེན་པ་བཞིའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་
སྐྱེ་བ་ཡིན་ནོ། །རང་སངས་རྒྱས་ཀྱི་ལམ་གྱི་མཇུག་ཐོགས་སུ་བྱང་ཆུབ་སེམས་དཔའི་ལམ། བདེན་
དང་བདེན་ལ་བཟོད་པ་དང་། །ཤེས་པའི་སྐད་ཅིག་རྣམ་བཞི་ཡིས། ཥོ་འརྟ་ཁ་
ལས་མགོ་༈ ལམ་ཤེས་ཉིད་ལ་མཐོང་བའི་ལམ། །ཕན་ཡོན་བཅས་པ་འདི་བཤད་དོ། །
ཞེས་བྱ་བ་གསུངས་ཏེ། ལམ་ཤེས་པ་ཉིད་ཀྱི་སྐབས་སུ་བྱང་ཆུབ་སེམས་དཔས་ཆོས་ཤེས་
པའི་བཟོད་པ་དང༌། ཆོས་ཤེས་པ་དང་། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པ་ཞེས་
བྱ་བ་བཟོད་པ་དང༌། ཤེས་པའི་སྐད་ཅིག་མ་བཞི་པོ་སོ་སོར་སྡུག་བསྔལ་ལ་སོགས་པའི་བདེན་
པ་དང་འབྲེལ་བ་དག་དང་ལྡན་པ་འདི་དང་གཞན་པའི་ཡོན་ཏན་དག་དང་ལྡན་པ་བསྒོམ་པར་
བྱ་བ་ནི་མཐོང་བའི་ལམ་ཕན་ཡོན་ཆེན་པོ་ཞེས་བརྗོད་དོ། །རྣམ་པ་ཇི་ལྟ་བུར་བསྒོམ་པར་བྱ་ཞེ་ན།
དེ་བཞིན་ཉིད་དང་སངས་རྒྱས་དག །ཕན་ཚུན་བརྟེན་པ་རྟེན་མེད་ཕྱིར། ། ན
རྣམ་གྲངས་ཁས་མི་ལེན་པ་དང༌། །ཆེན་པོ་ཚད་མ་མེད་བཅས་དང་། །
ཚད་མེད་པ་དང་མཐའ་མེད་དང་། །དེར་གནས་གཟུགས་ལ་སོགས་པ་ལ། །
སངས་རྒྱས་ཉིད་དུ་ངེས་འཛིན་དང༌། །བླང་མེད་དོར་བ་མེད་སོགས་དང་། །
བྱམས་ལ་སོགས་དང་སྟོང་ཉིད་དང༌། །སངས་རྒྱས་ཉིད་ནི་འཐོབ་པ་དང༌། །
།རྣམ་པར་བྱང་ཀུན་ཡོངས་བསྡུས་དང༌། །ཉམ་ང་བ་དང་ནད་ཀུན་སེལ། །
མྱ་ངན་འདས་འཛིན་ཞི་ཉིད་དང་། །སངས་རྒྱས་རྣམས་ཀྱིས་བསྲུང་ལ་སོགས། །
༣ ༼ སྲོག་མི་གཅོད་པ་ལ་སོགས་པ། །རྣམ་པ་ཀུན་མཁྱེན་ཚུལ་ལ་ནི།
སྐད་ཉི་བདག་ཉིད་གནས་ཏེ་སེམས་ཅན་དག །འགོད་དང་སྦྱིན་པ་ལ་སོགས་པ།

7 ཞེས་བྱ་བ་གསུངས་ཏེ། དོན་དམ་པའི་ཚུལ་ཉིད་ཀྱིས་དེ་བཞིན་ཉིད་དང་། སངས་རྒྱས་དག་
ལ་རྟེན་དང་བརྟེན་པའི་དངོས་པོ་མེད་པས་དེའི་ཕྱིར་དེ་དག་ཕན་ཚུན་རྣམ་གྲངས་ཀྱིས་གནས་
པར་ཁས་མི་ལེན་པ་དང་། གཟུགས་ལ་སོགས་པ་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཆེན་པོ་
ཉིད་དང༌། དེ་བཞིན་དུ་དེ་དག་ཚད་མ་མེད་པ་ཉིད་དང༌། སྔ་མ་བཞིན་དུ་ནམ་མཁའ་ཚད་མེད་
པ་ཉིད་ཀྱིས་དེ་དག་ཚད་མེད་པ་ཞེས་བྱ་བ་དེ་ལྟ་བུ་ནི་སྡུག་བསྔལ་གྱི་བདེན་པའི་རྣམ་པ་དག་ཡིན་
ནོ། །གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་རྟག་པ་དང་ཆད་པའི་མཐའ་ཉིད་
ལ་སོགས་པ་མེད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་ཆོས་ཀྱི་དབྱིངས་ཀྱི་
ངོ་བོ་ཉིད་ཀྱིས་གཟུགས་ལ་སོགས་པ་ལ་དེ་བཞིན་གཤེགས་པ་ཉིད་དུ་ངེས་པར་འཛིན་པ་དང་། དེ་
བཞིན་དུ་དེ་ལ་གནས་པ་ནི་ཆོས་ཐམས་ཅད་ལ་བླང་བ་དང་དོར་བ་མེད་པར་སྒོམ་པ་ལ་སོགས་
པ་དང་། ངོ་བོ་ཉིད་མེད་པར་མོས་པ་སྔོན་དུ་འགྲོ་བའི་ཚད་མེད་པ་བཞི་བསྒོམ་པར་བྱའོ་ཞེས་
བྱ་བ་དེ་ལྟ་བུ་ནི་ཀུན་འབྱུང་བའི་བདེན་པའི་རྣམ་པ་དག་ཡིན་ནོ། །གཟུགས་ལ་སོགས་པའི་ངོ་
བོ་གཉུག་མ་རང་བཞིན་ཁོ་ནས་སྟོང་པ་ཉིད་དང༌། ཆོས་ཀྱི་དབྱིངས་དང་མཉམ་པའི་དགེ་བའི་
རྩ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་འཐོབ་པ་དང་། ཤེས་རབ་ཀྱི་ཕ་རོལ་ཏུ་
ཕྱིན་པར་གཉེན་པོ་རྣམས་རྣམ་པ་ཐམས་ཅད་དུ་བསྡུས་པ་དང༌། དེ་ཉིད་ཀྱིས་ཕྱི་དང་ནང་གི་འཚེ་
བ་རབ་ཏུ་ཞི་བ་ཞེས་བྱ་བ་དེ་ལྟ་བུ་ནི་འགོག་པའི་བདེན་པའི་རྣམ་པ་དག་ཡིན་ནོ། །ངོ་བོ་ཉིད་
མེད་པ་བསྒོམ་པ་ཁོ་ནས་གཟུགས་ལ་སོགས་པ་དང་། མྱ་ངན་ལས་འདས་པ་ལ་མངོན་པར་
ཞེན་པ་ཞི་བ་དང༌། ཤེས་རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་
བསྲུང་བ་དང་བསྐྱབ་པ་དང་སྦ་བ་དག་མཛད་པ་དང་། སངས་རྒྱས་ཉིད་མངོན་པར་འདོད་པས་
བདག་ཉིད་སྲོག་གཅོད་པ་སྤོང་བ་ལ་སོགས་པ་རྣམ་པ་ཐམས་ཅད་མཁྱེན་པ་ཉིད་ལ་གནས་
ནས་དེ་ཉིད་ལ་གཞན་དག་འགོད་པ་དང༌། སྦྱིན་པ་ལ་སོགས་པ་མི་ཟད་པར་བྱེད་འདོད་

པས་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱའོ་ཞེས་བྱ་བ་དེ་ལྟ་བུ་ནི་ལམ་གྱི་བདེན་
པའི་རྣམ་པ་དག་ཡིན་ཏེ། དེ་ལྟ་བུ་ནི་ལམ་ཤེས་པ་ཉིད་ཀྱི་སྐད་ཅིག་མ་དག་ཡིན་ནོ། །ཁ་ཅིག་
ནི་འདིར་ཚིག་ལེའུར་བྱས་པའི་དོན་ཉེ་བར་མཚོན་པ་ལྷུར་ལེན་པའི་གཞུང་གིས་རྣམ་པའི་དོན་
མ་བཤད་པར་མཐོང་བའི་ལམ་གྱི་སྐད་ཅིག་མ་བཅུ་དྲུག་ཉེ་བར་མཚོན་པ་ཉི་ཚེ་མཛད་པ་ཟད་དེ།
བཤད་པ་དང་མ་བཤད་པའི་ངེས་པར་འབྱེད་པའི་ཆ་དང་མཐུན་པ་ལ་སོགས་པའི་དོན་གྱི་ཚིག་
ལེའུར་བྱས་པ་རྣམས་སུའང་དེ་བཞིན་དུ་བལྟ་བར་བྱའོ་ཞེས་ཟེར་རོ། །གཞན་དག་ན་རེ་དེ་དག་
གིས་ནི་སྒོམ་པའི་རིམ་པ་ལ་སོགས་པ་མ་བསྟན་པའི་ཕྱིར། མངོན་པར་རྟོགས་པའི་རིམ་པ་ཅུང་
ཟད་ཀྱང་མ་བསྟན་ཏོ། །གཞན་ཡང་། དམིགས་པ་དང་ནི་རྣམ་པ་དང་། ཞེས་བྱ་བ་ལ་སོགས་པའི་
ཚིགས་སུ་བཅད་པའི་དོན་ཀྱང་ཇི་ལྟར་དྲང་ཞེས་ཟེར་རོ། །མཐོང་བའི་ལམ་གྱི་མཇུག་ཐོགས་སུ་
སྒོམ་པའི་ལམ་བརྗོད་པར་བྱ་བ་ཡིན་པ་ལས། བརྗོད་པར་བྱ་བ་ཉུང་བ་ཉིད་དང་གདུལ་བྱ་འབྲས་
བུ་ལ་གཞོལ་པ་ཉིད་དུ་ཞུགས་པའི་ཕྱིར་རེ་ཤིག་དེའི་བྱེད་པ།
འདུ་ཚོག་ཞིན༴། ཀུན་ནས་ཞི་དང་ཐམས་ཅད་ལ། །བདུད་དང་ཉོན་མོངས་ལས་རྒྱལ་དང་། །ཁྱ
ཉིན་གནོད་པས་རྫི་བ་མེད་ཉིད་དང༌། །བྱང་ཆུབ་དང་ནི་རྟེན་མཆོད་ཉིད། ། ཿ་ཚོ
ཅེས་བྱ་བ་གསུངས་ཏེ། རྣམ་པ་ཐམས་ཅད་དུ་སེམས་ལ་རང་དབང་ཉིད་དུ་བྱེད་པ་དང༌།
དགེ་བའི་བཤེས་གཉེན་ལ་སོགས་པ་སྐྱེ་བོ་ཐམས་ཅད་ལ་འདུད་པ་དང་། འདོད་ཆགས་ལ་སོགས་
པ་ཟིལ་གྱིས་གནོན་པ་དང༌། ཕ་རོལ་གྱིས་བྱས་པའི་གནོད་པ་རྗེས་སུ་སྒྲུབ་པའི་ཡུལ་མ་ཡིན་
པ་ཉིད་དང༌། ཡང་དག་པར་རྫོགས་པའི་བྱང་ཆུབ་སྒྲུབ་པ་དང་། རྟེན་གྱི་ཡུལ་མཆོད་པར་བྱ་བ་
ཉིད་དུ་བྱེད་པ་ཞེས་བྱ་བ་བྱེད་པ་རྣམ་པ་དྲུག་ཡིན་ནོ། །བྱེད་པའི་འོག་ཏུ་སྒོམ་པའི་ལམ་སྟེ། དེ་ཡང་
ཟག་པ་དང་བཅས་པ་དང་། ཟག་པ་མེད་པའི་བྱེ་བྲག་གིས་རྣམ་པ་གཉིས་སོ། །དེའི་ཕྱིར་སྒོམ་
པའི་ལམ་ཟག་པ་དང་བཅས་པ་མོས་པ་དང་། བསྔོ་བ་དང་རྗེས་སུ་ཡི་རང་བ་ཡིད་ལ་བྱེད་པ་
ཞེས་བྱ་བ་རྣམས་ཀྱི་ནང་ནས། སྒོམ་པའི་ལམ་དང་པོ་མོས་པ་ཡིད་ལ་བྱེད་པ་ཞེས་བྱ་བ། མོས་

པ་རང་གི་དོན་དང་ནི། །རང་གཞན་དོན་དང་གཞན་དོན་དང༌། ལྷ་སྐུ་ལྷོ་ཊར།
རྣམ་གསུམ་ཤེས་བྱ་དེ་ཡང་ནི། །ཆུང་དང་འབྲིང་དང་ཆེན་པོ་སྟེ། །
། །ཎཿ སོ་སོར་རྣམ་པ་གསུམ་དུ་འདོད། །ཆུང་ངུའི་ཆུང་སོགས་དབྱེ་བ་ཡིས། ། ས་དགེ་
བའི་རྩ་༑ དེ་ཡང་རྣམ་གསུམ་དེ་ལྟར་ན། །རྣམ་པ་ཉི་ཤུ་བདུན་དུ་འདོད། ། མང་བར་བ་
ཅེས་བྱ་བ་གསུངས་ཏེ། རང་དང་གཉིས་ཀ་དང་གཞན་གྱི་དོན་ལ་དམིགས་པ་ཉིད་ཇི་
ལྟར་མོས་པ་བཞིན་མཐོང་བའི་དགེ་བའི་ཆོས་ཀྱི་རྟེན་ཡིན་ན་ཡང་སྒོམ་པའི་ལམ་གྱི་དབང་དུ་
བྱས་པ་ལས་དང་པོར་མངོན་དུ་མི་བྱེད་པའི་ངོ་བོ་ཡང་རྣམ་པ་གསུམ་མོ། །དེ་དག་ཀྱང་རེ་རེ་
ཞིང་ཆུང་ངུ་ལ་སོགས་པའི་བྱེ་བྲག་གིས་རྣམ་པ་གསུམ་ཡིན་ལ། དེ་ཡང་སོ་སོར་ཆུང་ངུའི་ཆུང་
ངུ་ལ་སོགས་པའི་དབྱེ་བས་རྣམ་པ་གསུམ་ཡིན་ཏེ། དེ་ལྟར་ན་དགུ་ཚན་གསུམ་གྱིས་མོས་པ་
རྣམ་པ་ཉི་ཤུ་རྩ་བདུན་ནོ། །དེ་སྒོམ་པའི་བྱང་ཆུབ་སེམས་དཔའ་སྤྲོ་བ་བསྐྱེད་པའི་ཕྱིར། དེ་ལྟར་
མོས་པ་ལ་སངས་རྒྱས་ལ་སོགས་པས་བསྟོད་པ་ལ་སོགས་པ་མཛད་དོ། །ཞེས་བསྟོད་པ་དང་
བཀུར་བ་དང་བསྔགས་པ། min།ཌཌ་ཌག་ཏུ་ཡུལ་ལམ་མ་ཏྰ་ཚོ་ཟི་ནང་པ་ཁོ་
ཤེས་རབ་ཕ་རོལ་ཕྱིན་པ་ལ། །མོས་པའི་གནས་སྐབས་རྣམས་ལ་ནི། ། རིན་བྷོp།
720 དགུ་ཚན་གསུམ་གྱིས་བསྟོད་པ་དང༌། །བཀུར་བ་དང་ནི་བསྔགས་པར་འདོད། །
།ཅེས་བྱ་བ་གསུངས་ཏེ། ཇི་ལྟར་མོས་པ་བཞིན་མཐོང་བའི་ཆོས་ཀྱི་མཚན་ཉིད་ཀྱི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་ཞུགས་པའི་མོས་པ་ཡིད་ལ་བྱེད་པ་དང་པོ་དང་གཉིས་པ་དང་
གསུམ་པ་སྟེ། གནས་སྐབས་དགུ་དག་ཏུ་སོ་སོར་རྣམ་པ་དགུས་གོ་རིམས་བཞིན་དུ་གོང་ནས་
གོང་དུ་མངོན་པར་དགའ་བར་བྱེད་ཅིང་བསྟོད་པ་དང་། བཀུར་བ་དང་། བསྔགས་པར་འདོད་དེ་
དེས་ན་བསྟོད་པ་ལ་སོགས་པ་འདི་དག་ནི་དོན་ཡང་དག་པ་ཇི་ལྟ་བ་བཞིན་རྟོགས་པའི་མཚན་
ཉིད་ཅན་ཡིན་གྱི་གཅམ་བུའི་ངོ་བོ་ནི་མ་ཡིན་ནོ། །དེ་ལྟར་མོས་པ་ལ་བསྔོ་བ་འབྱུང་བས་གཉིས་
པ་བསྔོ་བ་ཡིད་ལ་བྱེད་པ་ཞེས་བྱ་བ། 

ས་ཡོངས་སུ་བསྔོ་བ་ཁྱད་པར་ཅན། །དེ་ཡི་བྱེད་པ་མཆོག་ཡིན་ནོ། ། །
པའི་ལྟ་དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། ། ཁ་ཅིག]
ཇི་འད། དབེན་དང་སངས་རྒྱས་བསོད་ནམས་ཚོགས། །རང་བཞིན་དྲན་པའི་སྤྱོད་ཡུལ་ཅན། །
་བཤད་ཐབས་བཅས་མཚན་མ་མེད་པ་དང༌། །སངས་རྒྱས་རྗེས་སུ་ཡི་རང་དང་། །
ཁམས་གསུམ་གཏོགས་པ་མ་ཡིན་དང༌། །ཆུང་དང་འབྲིང་དང་ཆེན་པོ་ཡི། །
རྟེ— བསྔོ་བ་གཞན་ནི་རྣམ་གསུམ་པོ། །བསོད་ནམས་ཆེ་འབྱུང་བདག་ཉིད་དོ། །
ཞེས་བྱ་བ་གསུངས་ཏེ། ཇི་སྐད་བཤད་པའི་མོས་པ་ཁྱད་པར་ཅན་དང་། མི་དམིགས་པ་དང་།
ཕྱིན་ཅི་མ་ལོག་པ་དང་། དབེན་པ་དང་། དེ་བཞིན་གཤེགས་པའི་དགེ་བའི་རྩ་བའི་ཚོགས་ཀྱི་
རང་བཞིན་དྲན་པ་དང་། ཐབས་ལ་མཁས་པ་དང་བཅས་པ་དང་། མཚན་མ་མེད་པ་དང་། སངས་
རྒྱས་ཀྱིས་གནང་བ་དང༌། ཁམས་གསུམ་པར་མ་གཏོགས་པ་དང་། ཆུང་ངུ་དང་། འབྲིང་དང་།
ཆེན་པོ་སྟེ། བསོད་ནམས་ཆེན་པོ་འབྱུང་བ་ཞེས་བྱ་བ་དེ་ལྟར་མིང་དུ་བཏགས་པའི་ཡིད་ལ་བྱེད་
པ་གོ་རིམས་བཞིན་དུ་བླ་ན་མེད་པའི་བྱང་ཆུབ་དང་། ཚུལ་ཁྲིམས་ལ་སོགས་པའི་ཕུང་པོ་དང་།
བསྔོ་བར་བྱེད་པའི་སེམས་དང་། བདག་ལ་སོགས་པ་དང་ལྡན་པའི་དངོས་པོ་དང་། དུས་གསུམ་
གྱི་སངས་རྒྱས་ཀྱི་དགེ་བ་དང༌། སྦྱིན་པ་ལ་སོགས་པ་དང་། མཚན་མ་དང༌། ལམ་ཐམས་
ཅད་དང་། འདོད་པ་ལ་སོགས་པའི་ཁམས་དང་། དགེ་བ་བཅུ་ལ་སོགས་པའི་ལས་ཀྱི་ལམ་དང་།
རྒྱུན་དུ་ཞུགས་པ་ལ་སོགས་པ་དང་། བླ་ན་མེད་པའི་བྱང་ཆུབ་ལ་གནས་པ་རྣམས་མི་དམིགས་
པ་ལ་དམིགས་པ། ཐེག་པ་གསུམ་གྱིས་གདུལ་བར་བྱ་བའི་སེམས་ཅན་ལ་ལམ་ཉེ་བར་སྟོན་
པའི་རྒྱུའི་ངོ་བོ་བྱེད་པ་དང་ལྡན་པ་རྣམས་ཀྱིས་སེམས་ཅན་ཐམས་ཅད་ཀྱི་དོན་དུ་མི་ཟད་པར་
བྱ་བའི་ཕྱིར། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་རྣམ་པ་བཅུ་གཉིས་
བྱེད་དོ། །དེ་ལྟར་ལེགས་པར་བསྔོས་པའི་དངོས་པོ་མངོན་པར་སྤེལ་བར་བྱ་བ་ཡིན་པས་གསུམ་
པ་རྗེས་སུ་ཡི་རང་བ་ཡིད་ལ་བྱེད་པ་ཞེས་བྱ་བ། 

གྱི་སྒྲིབ་པ་ག ཐབས་དང་མི་དམིགས་པ་དག་གིས། །དགེ་བའི་རྩ་ལ་ཡི་རང་བ། ། ་བྱུང་
ཆུབ་སེམ་༩ད་རྗེས་སུ་ཡི་རང་ཡིད་བྱེད་པ། །སྒོམ་པ་ཡིན་པར་འདིར་བརྗོད་དོ། ། ས་དང་
བཞེས་བྱ་བ་གསུངས་ཏེ། རབ་ཏུ་དགའ་བའི་སེམས་ཀྱིས་ཀུན་རྫོབ་ཏུ་ཐབས་ཀྱིས་དགེ་
བའི་རྩ་བ་རྣམས་དམིགས་ནས་དོན་དམ་པར་མི་དམིགས་པ་ཉིད་ཀྱིས་རྗེས་སུ་ཡི་རང་བར་བྱ་
བ་དག་ཡིན་ནོ། །དེ་ལ་བསྡུས་པའི་དོན་ནི་མོས་པ་ཡིད་ལ་བྱེད་པས་ནི་འབྱུང་ཁུངས་དག་ནས་
གསེར་གྱི་གར་བུ་བཞིན་དུ་བསོད་ནམས་མངོན་པར་འདུ་བྱེད་དོ། །བསྔོ་བ་ཡིད་ལ་བྱེད་པས་
ནི་དེ་གསེར་མགར་གྱིས་རྒྱན་བཞིན་དུ་ཡང་དག་པར་རྫོགས་པའི་བྱང་ཆུབ་ཀྱི་ཡན་ལག་ཏུ་
བྱེད་དོ། །རྗེས་སུ་ཡི་རང་བ་ཡིད་ལ་བྱེད་པས་ནི་རང་དང་གཞན་གྱི་བསོད་ནམས་བྱས་པ་མཉམ་
པ་ཉིད་འཐོབ་བོ་ཞེས་བྱ་བ་འདི་ཡིན་ནོ། །ཟག་པ་དང་བཅས་པའི་འོག་ཏུ་ཟག་པ་མེད་པའི་སྒོམ་
པའི་ལམ་སྟེ། དེ་ཡང་རྣམ་པ་གཉིས་སོ། །དེའི་ཕྱིར་དང་པོ་མངོན་པར་སྒྲུབ་པའི་མཚན་ཉིད་ཀྱི་
སྒོམ་པའི་ལམ། དེ་ཡི་ངོ་བོ་ཉིད་མཆོག་ཉིད། །ཀུན་ལ་མངོན་པར་འདུ་མི་བྱེད། ang/
པ ཆོས་རྣམས་དམིགས་སུ་མེད་པར་ནི། །གཏོང་བར་བྱེད་པ་དོན་ཆེན་ཉིད། ། ཅེས་བྱ་བ་གསུངས་ཏེ། གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ། །
གཞན་གྱིས་སངས་རྒྱས་ཉིད་མི་འཐོབ་པ་ནི་མཆོག་ཉིད་དོ། །ཆོས་ཐམས་ཅད་ཀྱི་ཁྱད་པར་སྐྱེ་
བ་མེད་པར་རྟོགས་པར་སྦྱོར་བ་ནི་ཀུན་ལ་མངོན་པར་འདུ་མི་བྱེད་པའོ། །དེ་ལྟ་བུའི་ངོ་བོ་ཉིད་
ལ་སོགས་པ་དང་ལྡན་པའི་ལམ་ཆོས་རྣམས་མི་དམིགས་པ་ཉིད་དུ་རྣལ་འབྱོར་པའི་རྒྱུད་ལ་
སྐྱེད་པ་ནི་གཏོང་བར་བྱེད་པའོ། །དོན་ཆེན་པོ་སངས་རྒྱས་ཉིད་དུ་བྱེད་པའི་ཕྱིར་དོན་ཆེན་པོ་
ཉིད་དོ། །དེའི་འོག་ཏུ་གང་ཞིག་ཡོངས་སུ་བཟུང་བ་དང་པོར་བས་འཐོབ་པར་འགྱུར་བ་འདིའི་
སྐྱེ་བ་དང་མི་སྐྱེ་བའི་རྒྱུ་གང་ཞིག་ཡིན་སྙམ་པའི་ཐེ་ཚོམ་བསལ་བའི་སྒོ་ནས་གཉིས་པ་ཤིན་ཏུ་
རྣམ་པར་དག་པའི་མཚན་ཉིད།
 སངས་རྒྱས་བསྟེན་དང་སྦྱིན་སོགས་དང༌། །ཐབས་ལ་མཁས་པ་གང་ཡིན་པ། ། j

འདི་ལ་མོས་པའི་རྒྱུ་དག་ཡིན། །ཆོས་ཀྱིས་འཕོངས་པའི་རྒྱུ་དག་ནི། །
བདུད་ཀྱི་ཐིབས་ཀྱིས་ནོན་པ་དང་། །ཟབ་མོའི་ཆོས་ལ་མ་མོས་དང་། །
ཁོཌ ཕུང་པོ་ལ་སོགས་མངོན་ཞེན་དང༌། །སྡིག་པའི་གྲོགས་པོས་ཡོངས་ཟིན་པའོ། ། །
ཞེས་བྱ་བ་གསུངས་ཏེ། སངས་རྒྱས་མཉེས་པར་བྱེད་པ་དང་། སྦྱིན་པ་ལ་སོགས་པའི་ཕ་
རོལ་ཏུ་ཕྱིན་པ་རྫོགས་པར་བྱེད་པ་དང་། ཞི་གནས་ལ་མཁས་པ་ཞེས་བྱ་བ་ནི་སྐྱེ་བའི་རྒྱུ་དག་ཡིན་
ནོ། །བདུད་ཀྱིས་གནོད་པ་བྱས་པ་དང་། ཆོས་ཟབ་མོ་ལ་མ་མོས་པ་དང་། དངོས་པོར་འཛིན་
པ་དང་། མི་དགེ་བའི་གྲོགས་པོ་དང་འགྲོགས་པ་ཞེས་བྱ་བ་ནི་མི་སྐྱེ་བའི་རྒྱུ་དག་ཡིན་ནོ། །དེ་
ལྟར་འཐོབ་པ་དང་མི་འཐོབ་པའི་རྒྱུ་དག་བཤད་ནས། སྐབས་སུ་བབ་པའི་རྣམ་པར་དག་པ་སྤྱིར།
འབྲས་བུ་དག་པ་གཟུགས་ལ་སོགས། །དག་པ་ཉིད་དེ་གང་གི་ཕྱིར།
་དེ་གཉིས་ཐ་དད་མ་ཡིན་ཞིང༌། །གཅད་དུ་མེད་པས་དག་པར་བརྗོད། །
ཅེས་བྱ་བ་གསུངས་ཏེ། འཕགས་པའི་གང་ཟག་གི་དགེ་སྦྱོང་གི་ཚུལ་གྱི་འབྲས་བུ་གང་ཡིན་
པ་དེ། མི་མཐུན་པའི་ཕྱོགས་ཐམས་ཅད་དང་བྲལ་བ་ཉིད་ཀྱིས་རྣམ་པར་དག་པ་གང་ཡིན་པ་དེ་
ཉིད༌གཟུགས༌ལ༌སོགས༌པ༌རྣམ༌པར་དག་པ་ཡིན་ཏེ། འབྲས་བུ་དང་གཟུགས་ལ་སོགས་པ་
རྣམ་པར་དག་པ་ནི་གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་ལ་སོགས་པ་དང་
བྲལ་བས་རབ་ཏུ་ཕྱེ་བ་ཉིད་ཀྱིས། གང་གི་ཕྱིར་དེ་དག་གི་རྣམ་པར་དག་པ་ཐ་མི་དད་ཅིང་གཅད་དུ་
མེད་པ་ཉིད་དེ། རང་དང་སྤྱིའི་མཚན་ཉིད་ཐ་དད་པ་ཉིད་མ་ཡིན་པ་དེའི་ཕྱིར་དེ་ལྟར་རྣམ་པར་དག་
པར་བརྗོད་དོ། །རྣམ་པར་དག་པ་སྤྱིར་བརྗོད་ནས་ཁྱད་པར་དུ།
ཉོན་མོངས་ཤེས་བྱ་ལམ་གསུམ་གྱི། །ཉམས་ཕྱིར་སློབ་མ་བསེ་རུ་དང༌། ། ་ལ་
དུ་རྒྱལ་སྲས་རྣམས་ཀྱི་དག་པ་སྟེ། །སངས་རྒྱས་རྣམ་ཀུན་ཤིན་ཏུ་བ། ། ཨ་ཀཌ་ལ་ཆུ་
ཞེས་བྱ་བ་གསུངས་ཏེ། འདོད་ཆགས་ལ་སོགས་པའི་ཉོན་མོངས་པ་དང་། དེ་དང་ཤེས་
བྱའི་སྒྲིབ་པའི་ཕྱོགས་གཅིག་པོ་གཟུང་བའི་དོན་གྱི་རྣམ་པར་རྟོག་པ་དང་། ཐེག་པ་གསུམ་གྱི་ལམ་

གྱི་སྒྲིབ་པ་གསུམ་སྤངས་པའི་ཕྱིར་གོ་རིམས་བཞིན་དུ་ཉན་ཐོས་དང་རང་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་དག་པ་ཡིན་ནོ། །ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་
བཅས་པ་རྣམ་པ་ཐམས་ཅད་དུ་སྤངས་པའི་ཕྱིར་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ལས་
བྱུང་བ་ཉིད་ནི་བླ་ན་མེད་པའི་སངས་རྒྱས་ཀྱི་ཡིན་པར་འདོད་དོ། །ལམ་ཤེས་པ་ཉིད་ཀྱི་
སྐབས་སུ་རྣམ་པར་དག་པ་སྨོས་པའི་ཞར་ལ་སངས་རྒྱས་དང་ཉན་ཐོས་ལ་སོགས་པའི་རྣམ་
པར་དག་པ་གོ་རིམས་བཞིན་དུ་ཤིན་ཏུ་བ་དང་ཅིག་ཤོས་སུ་བཤད་པ་དེ་ཇི་ལྟ་བུ་ཡིན་ཞེ་ན།
དགེ་ཐའི་ཁས་དགུ་ལ་ནི་ཆེན་པོ་ཡི། །ཆེན་པོ་ལ་སོགས་དྲི་མ་ཡི། །
གཉེན་པོ་ཆུང་ངུའི་ཆུང་ངུ་ལ། །སོགས་པའི་ལམ་ནི་དག་པ་ཡིན། །
ཞེས་བྱ་བ་གསུངས་ཏེ། འདོད་པའི་ཁམས་དང་། བསམ་གཏན་དང་། གཟུགས་མེད་པའི་
སྙོམས་པར་འཇུག་པ་དག་སྟེ། ས་དགུ་ལ་མི་མཐུན་པའི་ཕྱོགས་ཆེན་པོའི་ཆེན་པོ་ལ་སོགས་པ་
རྣམ་པ་དགུའི་གཉེན་པོའི་ངོ་བོར་གོ་རིམས་བཞིན་དུ་ལམ་ཆུང་ངུའི་ཆུང་ངུ་ལ་སོགས་པ་རྣམ་
པ་དགུ་རྣམ་པ་ཐམས་ཅད་དང་། ཅིག་ཤོས་སུ་རྣམ་པར་དག་པའི་རྒྱུ་ཡིན་པའི་ཕྱིར་རྣམ་པར་དག་
པ་ཤིན་ཏུ་བ་དང་ཅིག་ཤོས་ཞེས་བྱའོ། །ཇི་ལྟར་ཤིན་ཏུ་བ་ཡིན་ཞེ་ན།
"ཨེ་ཌ དེ་ལ་ཀླན་ཀ་སྤངས་པ་ཡིས། །ལམ་ནི་འཇལ་དང་གཞལ་བྱ་དག །
ར། མཉམ་པ་ཉིད་ཀྱིས་ཁམས་གསུམ་གྱི། །གཉེན་པོ་ཉིད་དུ་འདོད་པ་ཡིན། །
ཞེས་བྱ་བ་གསུངས་ཏེ། དེ་ལ་གཉེན་པོ་ནི་ཆེན་པོའི་ཆེན་པོ་ལ་སོགས་པ་མི་མཐུན་པའི་
ཕྱོགས་ནི་ཆུང་ངུའི་ཆུང་ངུ་ལ་སོགས་པར་རིགས་སོ་ཞེས་བྱ་བའི་ཀཱན་ཀ །གོས་ལ་ཆགས་པའི་
དྲི་མ་ཕྲ་མོ་བསལ་བ་ལ་བཙོ་བླག་མཁན་ཆེ་ཐང་དུ་འབད་པའི་དཔེས་སྤངས་པའི་སྒོ་ནས་སྒོམ་
པའི་ལམ་ཤིན་ཏུ་བ་ཇི་སྐད་དུ་བསྟན་པ་དེ། ཁམས་གསུམ་པའི་རྣམ་པ་ཅན་གྱི་ཤེས་པ་དང་
ཤེས་བྱ་དག་མི་དམིགས་པ་ཉིད་ཀྱིས་མཉམ་པ་ཉིད་གང་ཡིན་པ་དེ་ཉིད་མཐའ་དག་གི་གཉེན་
པོའི་ངོ་བོ་ཉིད་ཡིན་པའི་ཕྱིར། སངས་རྒྱས་ཀྱི་རྣམ་པར་དག་པ་ཤིན་ཏུ་བ་ཡིན་པར་རྣམ་པར་

གཞག་གོ །ཤེས་རབ་ཀྱི་
བ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་ཅེས་བྱ་བ་ལས་སྐབས་གཉིས་པའི་འགྲེལ་པའོ། །
 སྐབས་གསུམ་པ་གཞི་ཤེས།  ཿཨོཾ
གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་
པས་ཐམས་ཅད་ཤེས་པ་ཉིད།
མི་འཕྲོག་པད། ཚུ་རོལ་ཕ་རོལ་མཐའ་ལ་མིན། །དེ་དག་བར་ན་མི་གནས་པ། ། སྙིང།
དུས་རྣམས་མཉམ་པ་ཉིད་ཤེས་ཕྱིར། །ཤེས་རབ་ཕ་རོལ་ཕྱིན་པར་འདོད། །
ཅེས་བྱ་བ་གསུངས་ཏེ། དུས་གསུམ་པའི་ཆོས་རྣམས་སྐྱེ་བ་མེད་པའི་རྣམ་པར་མཉམ་པ་
ཉིད་དུ་རྟོགས་པས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པར་འདོད་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་
བ་དང་། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་སྟེ། གོ་རིམས་བཞིན་དུ་རྟག་པ་དང་
ཆད་པའི་མཚན་ཉིད་དང༌། དེ་དག་གི་བར་ན་ཡང་མི་གནས་པས་སྲིད་པ་དང་ཞི་བ་ལ་མི་གནས་
པ་ཡིན་ནོ། །ཀུན་ཤེས་པ་ཉིད་ཀྱི་སྐབས་ལས་བཟློག་སྟེ་བསྟན་པས་ཉན་ཐོས་ལ་སོགས་པ་
ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཡང་དག་པའི་ཤེས་རབ་ཀྱི་ཕ་རོལ་ཏུ་
ཕྱིན་པ་དང་རིང་བར་གྱུར་པས་རང་གི་རྟོགས་པ་ཙམ་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྙིང་
བརྩེ་བ་དང་ཤེས་རབ་དང་བྲལ་བའི་ཕྱིར་དངོས་པོ་དང༌། དངོས་པོ་མེད་པར་དམིགས་པ་ཉིད་
ཀྱིས་འཁོར་བ་དང་མྱ་ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ལུགས་ལས།
རྟེན་ཅིང་འབྲེལ་བར་འབྱུང་བ་གང༌། །དེ་ཉིད་ཁྱོད་ནི་སྟོང་པར་བཞེད། །ཅེས་འབྱུང་བའི་
ཕྱིར། དུས་གསུམ་མཉམ་པ་ཉིད་དུ་ཤེས་པ་ནི་གཞི་རྟོགས་པ་ཁོ་ན་ཡིན་ལ། དེ་ཡང་ཐམས་

ཅད་ལ་ཡོད་པ་ཉིད་མ་ཡིན་ནམ། ཇི་ལྟར་ན་ཉན་ཐོས་དང་བྱང་ཆུབ་སེམས་དཔའ་ལ་སོགས་
པ་ལ་ཡང་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་རིང་བ་དང་ཅིག་ཤོས་སུ་འགྱུར་ཞེ་ན།
བསལ་བ དེ་ནི་མཚན་མར་དམིགས་སྒོ་ནས། །ཐབས་མ་ཡིན་པས་རིང་བ་སྟེ། ། ཇོའཇུ་
ཆོ། ། དེ་ནི་ཐབས་ལ་མཁས་པ་ཡིས། །ཡང་དག་ཉེ་བ་ཉིད་དུ་བཤད། །
ཅེས་བྱ་བ་གསུངས་ཏེ། སྒྱུ་མ་མཁན་གྱིས་སྤྲུལ་པའི་དངོས་པོ་སྣང་བ་ལ་དེའི་རང་གི་ངོ་
བོ་མི་ཤེས་པས་དངོས་པོར་མངོན་པར་ཞེན་པ་ཉིད་ཀྱིས་ངོ་བོ་ཉིད་མེད་པར་མི་སྣང་བ་བཞིན་དུ།
དགེ་བའི་བཤེས་གཉེན་ལ་སོགས་པ་ཐབས་མཁས་པ་དང་བྲལ་བའི་ཕྱིར་དངོས་པོ་མཚན་
མ་དང་ལྡན་པར་རྟོགས་པས་ཉན་ཐོས་ལ་སོགས་པ་དངོས་པོའི་ངོ་བོ་མི་ཤེས་པ་རྣམས་ལ་མཉམ་
པ་ཉིད་ཀྱི་ཡེ་ཤེས་མེད་དེ། དེའི་ཕྱིར་དེ་དག་ལ་རྒྱལ་བའི་ཡུམ་རིང་བར་གྱུར་ཏོ། །བྱང་ཆུབ་སེམས་
དཔའ་དུས་རིང་མོ་ཞིག་ནས་དགེ་བའི་བཤེས་གཉེན་ཡང་དག་པར་མགུ་བར་བྱས་པའི་མན་
ངག་ཕྱིན་ཅི་མ་ལོག་པ་ཅན་བདེན་པ་གཉིས་ལ་བརྟེན་པའི་ཐོས་པ་ལ་སོགས་པའི་ཤེས་པ་སྐྱེ་
བའི་ཐབས་ལ་མཁས་པས། དངོས་པོར་མངོན་པར་ཞེན་པའི་འཁྲུལ་བའི་མཚན་མ་བསལ་བ་
རྣམས་ལ་ནི། གཟུགས་ལ་སོགས་པའི་ཆོས་ཡོངས་སུ་ཤེས་པ་དེ་ཉིད་མཉམ་པ་ཉིད་དུ་ཡོངས་སུ་
ཤེས་པ་ཡིན་ཏེ། དེའི་ཕྱིར་དེ་དག་ལ་ཡུམ་འདི་ཡང་དག་པར་ཉེ་བར་གྱུར་པས་ཐབས་མ་ཡིན་
པས་ནི་རིང་བ་ཉིད་ཡིན་ལ། ཐབས་ཀྱིས་ནི་མི་རིང་བ་ཉིད་ཡིན་ནོ། །དེ་ལྟར་ཉན་ཐོས་ལ་སོགས་
པའི་ཡུམ་རིང་བར་གྱུར་པའི་བསྒྲུབ་པ་ཉིད་མི་མཐུན་པའི་ཕྱོགས་ཡིན་པར། ༈ ༑།ཨོཾ་མཿ ཡཾ་ཨཱng
གཟུགས་སོགས་ཕུང་པོ་སྟོང་ཉིད་དང༌། །དུས་གསུམ་གཏོགས་པའི་ཆོས་རྣམས་དང་། །
m སྦྱིན་སོགས་བྱང་ཆུབ་ཕྱོགས་རྣམས་ལ། །སྤྱོད་པའི་འདུ་ཤེས་མི་མཐུན་ཕྱོགས། །
ཞེས་བྱ་བ་གསུངས་ཏེ། གཟུགས་ལ་སོགས་པ་དུས་གསུམ་པའི་ཆོས་ཟག་པ་དང་བཅས་
པ་དང་ཟག་པ་མེད་པ་དང༌། གཉིས་ཀའི་ངོ་བོ་དངོས་པོར་མ་གྱུར་པ་ཐམས་ཅད་ལ་དངོས་
པོར་དམིགས་པ་ཉིད་ཀྱིས་གཞན་གྱིས་ཀུན་བཏགས་པའི་བདག་ལ་སོགས་པ་སྟོང་པ་ཉིད་དུ་

ལྟ་བ་དང་། སྒྲུབ་པའི་འདུ་ཤེས་ནི་དེ་དག་གི་གཉེན་པོ་ཡིན་ན་ཡང་ཕྱིན་ཅི་ལོག་ཏུ་ཞུགས་པ་ཉིད་
ཀྱིས་སྤང་བར་བྱ་བ་ཡིན་པའི་ཕྱིར་མི་མཐུན་པའི་ཕྱོགས་ཡིན་ནོ། །བྱང་ཆུབ་སེམས་དཔའ་རྣམས་
ཀྱི་བཟློག་སྟེ་གཉེན་པོ་ཡིན་པར། mnti} /ཆ2pis
ཚ་ཌ
སྦྱིན་ལ་སོགས་ལ་ངར་འཛིན་མེད། །གཞན་དག་དེ་ལ་སྦྱོར་བྱེད་པ། །
ཌོ་ཌཌ དེ་ནི་ཆགས་པའི་མཐའ་འགོག་པས། །རྒྱལ་ལ་སོགས་ལ་ཆགས་པ་ཕྲ། །
— ཞེས་བྱ་བ་གསུངས་ཏེ། འཁོར་གསུམ་རྣམ་པར་དག་པས་སྦྱིན་པ་ལ་སོགས་པ་ལ་བདག་
མེད་པར་རྟོགས་པས་རང་དང་གཞན་སྦྱོར་བ་ནི། ཡང་དག་པར་ཞུགས་པའི་ཕྱིར་དང་། ཆགས་
པའི་ཚོགས་ཀྱི་གནས་ཐམས་ཅད་བཀག་པས་བླང་བར་བྱ་བ་ཡིན་པའི་ཕྱིར། རྣམ་པ་ཐམས་ཅད་དུ་
གཉེན་པོ་ཡིན་ནོ། །དེ་བཞིན་གཤེགས་པ་ལ་སོགས་པ་ལ་ཕྱག་འཚལ་བ་ལ་སོགས་པ་ནི་བསོད་
ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་གཉེན་པོ་ཡིན་མོད་ཀྱི། ཆགས་པ་ཕྲ་མོའི་ངོ་བོ་ཉིད་
ཀྱིས་རྣམ་པ་ཐམས་ཅད་དུ་མ་ཡིན་པས། མི་མཐུན་པའི་ཕྱོགས་ཡིན་ནོ། ། ་ཆེན་བྱེ་ལ་
བམ་པོ་གསུམ་པ། ཡང་ཇི་ལྟར་ཆགས་པ་ཕྲ་མོ་མི་མཐུན་པའི་ཕྱོགས་ཡིན་ཞེ་ན།
ཆོས་ཀྱི་ལམ་ནི་རང་བཞིན་གྱིས། །དབེན་པའི་ཕྱིར་ན་དེ་ཟབ་ཉིད། ། ཚpeg
ཅེས་བྱ་བ་གསུངས་ཏེ།གང་གི་ཕྱིར་ཆོས་ཀྱི་རིགས་རྣམས་ངོ་བོ་ཉིད་ཁོ་ནས་སྟོང་པས།
དེ་དག་ཟབ་པ་ཉིད་ཡིན་པ་དེའི་ཕྱིར། དེ་བཞིན་གཤེགས་པ་ལ་དམིགས་པ་ཡང་མི་མཐུན་པའི་
ཕྱོགས་ཡིན་ནོ། །འོ་ན་ཇི་ལྟར་སྤང་ཞེ་ན། ད་ན་ཁ་ཁར། རས་ཆIbunit
༑ ༑ ཆོས་རྣམས་རང་བཞིན་གཅིག་པར་ནི། ཤེས་པས་ཆགས་པ་སྤོང་བ་ཡིན། །
ཞེས་བྱ་བ་གསུངས་ཏེ། གཟུགས་ལ་སོགས་པའི་ཆོས་ཐམས་ཅད་རང་བཞིན་གཅིག་པ་
ཁོ་ན་སྟེ། འདི་ལྟ་སྟེ། རང་བཞིན་མེད་པ་ཞེས་ཤེས་པ་དང་ཤེས་བྱ་མཉམ་པ་ཉིད་དུ་གཅིག་
པར་ཡོངས་སུ་ཤེས་པ་ནི་ཆགས་པ་སྤོང་བ་ཡིན་ནོ། །ཡང་ཇི་ལྟར་ཆོས་རྣམས་རང་བཞིན་གྱིས་
ཟབ་པ་ཡིན་ཞེ་ན། 

མཐོང་བ་ལ་སོགས་བཀག་པ་ཡིས། །དེ་ནི་རྟོགས་པར་དཀའ་བར་བཤད། །
7ཅེས་བྱ་བ་གསུངས་ཏེ། གང་གི་ཕྱིར་རྣམ་པར་ཤེས་པ་ཐམས་ཅད་ཀྱིས་དམིགས་པའི་དོན་
བསལ་བས་རང་བཞིན་དེ་རྟོགས་པར་དཀའ་བ་ཉིད་དུ་བཤད་པ་དེའི་ཕྱིར་དེ་ཟབ་པ་ཉིད་ཡིན་
ནོ། །ཡང་དེ་ལྟར་རྟོགས་པར་དཀའ་བ་ཉིད་ཅི་ཡིན་ཞེ་ན། སྐུ་ལ་སྐ་ལ་ཟ།མཎྜ་ལྷ་སྐུའུ་
གཟུགས་ལ་སོགས་པར་མི་ཤེས་ཕྱིར། །དེ་ནི་བསམ་མི་ཁྱབ་པར་འདོད། །
ཅེས་བྱ་བ་གསུངས་ཏེ། གང་གི་ཕྱིར་གཟུགས་ལ་སོགས་པ་ནས་སངས་རྒྱས་ཀྱི་ཆོས་
མ་འདྲེས་པའི་རྣམ་པའི་བར་གྱི་རང་བཞིན་ཡོངས་སུ་མི་ཤེས་པས་བསམ་པ་ལས་འདས་པ་ཉིད་
དུ་འདོད་པ་དེའི་ཕྱིར། དེ་ནི་རྟོགས་པར་དཀའ་བ་ཉིད་ཡིན་ནོ། །དེ་ལྟར་མི་མཐུན་པའི་ཕྱོགས་
ལ་སོགས་པ་བརྗོད་ནས་མཇུག་བསྡུ་བར། 
རྟཊ་། དེ་ལྟར་ཀུན་ཤེས་ཉིད་ལུགས་ལ། །མི་མཐུན་གཉེན་པོའི་ཕྱོགས་དག་གི །
རྣམ་པར་དབྱེ་བ་མ་ལུས་པ། །ཇི་སྐད་བཤད་པ་འདིར་ཤེས་བྱ། ། ༑!
ཞེས་བྱ་བ་གསུངས་ཏེ། ཐམས་ཅད་ཤེས་པ་ཉིད་ཀྱི་སྐབས་སུ་དེ་ལྟར་བཤད་པའི་ཚུལ་
གྱིས་གོ་རིམས་བཞིན་དུ་ཉན་ཐོས་དང་བྱང་ཆུབ་སེམས་དཔའ་ལ་སོགས་པའི་མི་མཐུན་པའི་
ཕྱོགས་དང་གཉེན་པོའི་རབ་ཏུ་དབྱེ་བ་ཤེས་པར་བྱའོ། །དེ་ལྟར་མི་མཐུན་པའི་ཕྱོགས་ལ་སོགས་
པ་བརྗོད་ནས། དེ་དག་རྣམ་པར་སྒོམ་པའི་སྦྱོར་བ་གང་ཡིན་ཞེ་ན། སྦྱོར་བ།
པ་དང་། ། གཟུགས་སོགས་དེ་མི་རྟག་སོགས་དང་། །དེ་མ་རྫོགས་དང་རབ་རྫོགས་དང་། །
དེ་ལ་ཆགས་པ་མེད་ཉིད་ལ། །སྤྱོད་པ་བཀག་པའི་སྦྱོར་བ་དང༌། །
Cirམི་འགྱུར་བྱེད་པོ་མེད་ཉིད་དང༌། །བྱ་དཀའ་རྣམ་གསུམ་སྦྱོར་བ་དང་། །
སྐལ་བ་ཇི་བཞིན་འབྲས་ཐོབ་པས། །འབྲས་ཡོད་འདོད་པ་དེ་དང་ནི། །
གཞན་ལ་རག་ལས་མེད་གང་དང༌། །སྣང་བ་རྣམ་བདུན་ཤེས་བྱེད་དོ། །
ཞེས་བྱ་བ་གསུངས་ཏེ། གཟུགས་ལ་སོགས་པའི་ཆོས་ཐམས་ཅད་དང་། །དེ་དག་ཉིད་ཀྱི་

མི་རྟག་པ་དང་། སྟོང་པ་ཉིད་ལ་སོགས་པ་དང་། སོ་སོར་མ་རྫོགས་པ་དང་རྫོགས་པ་ཉིད་དང༌།
ཆགས་པ་མེད་པ་དང་། གཞན་དུ་མི་འགྱུར་བ་དང་། བྱེད་པ་པོ་མེད་པ་ཉིད་དང༌། གོ་རིམས་
བཞིན་དུ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་ཆེད་དུ་བྱ་བ་དང༌། སྦྱོར་བ་དང༌།
བྱེད་པ་རྣམས་ཀྱི་བྱ་དཀའ་བ་ཉིད་དང༌། སྐལ་པ་ཇི་ལྟ་བ་བཞིན་དུ་འབྲས་བུ་འཐོབ་པས་མི་སྟོང་
པ་ཉིད་དང༌། གཞན་གྱི་རྐྱེན་གྱིས་མི་འགྲོ་བ་ཉིད་དང་། ཡོངས་སུ་འགྱུར་བ་དང་། མཉམ་དུ་
ཚོགས་པ་དང་། འགལ་བ་དང་། རྐྱེན་དང་། མ་འཕོས་པ་དང་། རྟེན་མེད་པ་དང༌། བྱེད་པ་པོ་
མ་ཡིན་པ་རྣམས་སུ་ཤེས་པ་ལ་སྣང་བ་བདུན་ལ་སྒྲུབ་པའི་ཡོངས་སུ་ཤེས་པ་བསལ་བའི་སྒོ་
ནས། བྱང་ཆུབ་སེམས་དཔའ་རྣམས་ཀྱི་དེ་དང་དེ་ལ་སྦྱོར་བ་རྣམ་པ་བཅུ་རྗེས་སུ་འགྲོ་བའི་སྒོ་
ནས་བསྟན་པས། ཤུགས་ཀྱིས་ན་ཉན་ཐོས་ལ་སོགས་པ་ཡི་ནི་ཇི་སྐད་བཤད་པ་ལས་བཟློག་སྟེ་
སྦྱོར་བ་ཡིན་ནོ། །མཉམ་པ་ཉིད་ཀྱི་སྒོ་ནས་སྦྱོར་བ་བསྒོམ་དགོས་པས། སྦྱོར་བའི་འོག་ཏུ་མཉམ་
པ་ཉིད། གཟུགས་ལ་སོགས་ལ་རློམ་མེད་པ། །རྣམ་བཞི་དེ་ཡི་མཉམ་པ་ཉིད།
ཅེས་བྱ་བ་གསུངས་ཏེ། གཟུགས་ལ་སོགས་པ་ལ་མངོན་པར་ཞེན་པ་དང་། སྔོན་པོ་
ལ་སོགས་པའི་མཚན་མ་དང་། སྤྲོས་པ་དང་རྟོགས་པའི་རློམ་པ་རྣམས་རྣམ་པ་ཐམས་ཅད་དུ་
མི་དམིགས་པ་ནི་སྦྱོར་བའི་མཉམ་པ་ཉིད་ཡིན་པས་མཉམ་པ་ཉིད་ཡིན་ནོ། །སྦྱོར་བའི་མཉམ་
པ་ཉིད་སོ་སོར་རྟོགས་ནས་མཐོང་བའི་ལམ་བསྒོམ་དགོས་པས་མཐོང་བའི་ལམ།
སྡུག་བསྔལ་ལ་སོགས་བདེན་པ་ལ། །ཆོས་ཤེས་རྗེས་སུ་ཤེས་པ་དང༌། །
བཟོད་ཤེས་སྐད་ཅིག་བདག་ཉིད་འདི། །ཀུན་ཤེས་ཚུལ་ལ་མཐོང་བའི་ལམ། །
ཞེས་བྱ་བ་གསུངས་ཏེ། བདེན་པ་སོ་སོ་ལ་ཆོས་ཤེས་པའི་བཟོད་པ་དང༌། ཆོས་ཤེས་
པ་དང་རྗེས་སུ་ཤེས་པའི་བཟོད་པ་དང་རྗེས་སུ་ཤེས་པ་སྟེ། དེ་ལྟར་སྐད་ཅིག་མ་བཅུ་དྲུག་གི་
བདག་ཉིད་ནི། ཐམས་ཅད་ཤེས་པ་ཉིད་ཀྱི་སྐབས་སུ་མཐོང་བའི་ལམ་ཡིན་ནོ། །བདེན་པའི་རྣམ་
པ་གང་ཡིན་ཞེ་ན། 

གཟུགས་རྟག་མ་ཡིན་མི་རྟག་མིན། །མཐའ་ལས་འདས་དང་རྣམ་དག་དང༌། །
མ་སྐྱེས་མ་འགགས་ལ་སོགས་དང༌། །མཁའ་འདྲ་ཆགས་པ་སྤངས་པ་དང༌། །
་ཡོངས་སུ་འཛིན་ལས་གྲོལ་བ་དང་། །ངོ་བོ་ཉིད་ཀྱིས་བརྗོད་མེད་དང༌། །
གང་ཕྱིར་འདི་དོན་བརྗོད་པ་ཡིས། །གཞན་ལ་སྦྱིན་དུ་མེད་པ་དང༌། ། 3།—
ཁ་དམིགས་པ་མེད་པར་བྱེད་པ་དང་། །ཤིན་ཏུ་རྣམ་དག་ནད་མི་འབྱུང༌། ། 802
ངན་སོང་ཆད་དང་འབྲས་བུ་ནི། །མངོན་དུ་བྱ་ལ་མི་རྟོག་ཉིད། །
་ཇའི་ཇ་མཚན་མ་དག་དང་མ་འབྲེལ་དང༌། །དངོས་དང་མིང་དང་གཉིས་པོ་ལ། ། 7
།ཨྰ་ཌ་ཌ་རུ་། ཤེས་པ་སྐྱེ་བ་མེད་པ་ནི། །ཀུན་ཤེས་ཉིད་ཀྱི་སྐད་ཅིག་མ། ། ཌ་ཌརྨ་
ོ ཞེས་བྱ་བ་གསུངས་ཏེ། ངོ་བོ་ཉིད་མེད་པའི་ཕྱིར་གཟུགས་ལ་སོགས་པ་རྟག་པ་དང་མི་
རྟག་པ་ཉིད་དང་བྲལ་བས་ན་རྟག་པ་ཡང་མ་ཡིན་མི་རྟག་པ་ཡང་མ་ཡིན་པ་དང་། སྡུག་བསྔལ་
བ་དང་སྡུག་བསྔལ་བ་མ་ཡིན་པ་དང་བྲལ་བ་ཉིད་ཀྱིས་རྟག་པ་དང་ཆད་པའི་མཐའ་དང་བྲལ་
བ་དང་། སྟོང་པ་དང་མི་སྟོང་པ་དང་བྲལ་བའི་ཕྱིར་རྣམ་པར་དག་པ་དང་། བདག་དང་བདག་
མེད་པའི་ངོ་བོ་ཉིད་མ་ཡིན་པས་མ་སྐྱེས་པ་དང་མ་འགགས་པ་དང༌། ཀུན་ནས་ཉོན་མོངས་པ་
མ་ཡིན་པ་དང༌། རྣམ་པར་བྱང་བ་མ་ཡིན་པ་ཞེས་བྱ་བ་ལ་སོགས་པ་ནི་སྡུག་བསྔལ་གྱི་བདེན་
པའི་རྣམ་པ་དག་ཡིན་ནོ། །རྒྱུ་དང་རྒྱུ་མ་ཡིན་པ་གསོག་ཉིད་ཀྱི་ཕྱིར་ནམ་མཁའ་དང་འདྲ་
བ་དང་། ཀུན་འབྱུང་བ་དང་། ཀུན་འབྱུང་བ་མེད་པ་དང་མི་ལྡན་པའི་ཕྱིར་ཉོན་མོངས་པ་དང་ཉེ་
བའི་ཉོན་མོངས་པ་ཐམས་ཅད་སྤངས་པ་དང་། རབ་ཏུ་སྐྱེ་བ་དང་། རབ་ཏུ་མི་སྐྱེ་བ་དང་མ་འབྲེལ་
བས་ཡོངས་སུ་འཛིན་པ་ལས་གྲོལ་བ་དང་། རྐྱེན་དང་རྐྱེན་མ་ཡིན་པ་ལས་རྣམ་པར་གྲོལ་བའི་
ཕྱིར་རང་གི་ངོ་བོས་བརྗོད་དུ་མེད་པ་ཞེས་བྱ་བ་ནི་ཀུན་འབྱུང་བའི་བདེན་པ་ཡིན་ནོ། །གང་གི་
ཕྱིར་འགོག་པ་དང༌། འགོག་པ་མེད་པ་དང་མ་འབྲེལ་བ་དེའི་ཕྱིར་འགོག་པའི་བདེན་པའི་དོན་
ཚིག་ཏུ་བརྗོད་པས་རྒྱུད་གཞན་ལ་སྦྱིན་དུ་མེད་པ་དང་། ཞི་བ་དང་མ་ཞི་བ་མེད་པས་དམིགས་

པ་མེད་པར་བྱེད་པ་དང་། གྱ་ནོམ་པ་དང་། གྱ་ནོམ་པ་མ་ཡིན་པ་དང་བྲལ་བའི་ཕྱིར་མཐའ་
གཉིས་ལས་འདས་ཤིང་རྣམ་པར་དག་པ་དང་། ངེས་པར་འབྱུང་བ་དང་། ངེས་པར་འབྱུང་བ་
མེད་པ་ཡང་མེད་པའི་ཕྱིར་ནད་ཐམས་ཅད་མི་སྐྱེ་བ་ཞེས་བྱ་བ་ནི་འགོག་པའི་བདེན་པ་ཡིན་
ནོ། །ལམ་དང་ལམ་མ་ཡིན་པ་དང་བྲལ་བའི་ཕྱིར་ངན་སོང་ཆད་པ་དང་། རིགས་པ་དང་རིགས་
པ་མ་ཡིན་པ་དང་མ་འདྲེས་པའི་ཕྱིར་འབྲས་བུ་མངོན་སུམ་དུ་བྱ་བའི་དོན་གྱིས་ཐབས་ལ་རྣམ་
པར་མི་རྟོག་པ་ཉིད་དང་། སྒྲུབ་པ་དང་སྒྲུབ་པ་མ་ཡིན་པ་ལས་རྣམ་པར་གྲོལ་བ་ཉིད་ཀྱིས་ཆོས་ཐམས་
ཅད་ཀྱི་མཚན་མ་དག་དང་མ་འབྲེལ་བ་དང་། ངེས་པར་འབྱིན་པ་དང་ངེས་པར་འབྱིན་པ་མ་ཡིན་
པ་མེད་པ་ཉིད་ཀྱིས་བརྗོད་པར་བྱ་བ་དང་རྗོད་པར་བྱེད་པའི་ངོ་བོའི་མཚན་ཉིད་ཤེས་བྱ་དང་སྒྲ་
གཉིས་ལ་ཤེས་པ་སྐྱེ་བ་མེད་པ་ཞེས་བྱ་བ་ནི་ལམ་གྱི་བདེན་པ་ཡིན་ཏེ། དེ་ལྟ་བུའི་རྣམ་པ་ཅན་
གྱི་ཀུན་ཤེས་པ་ཉིད་ཀྱི་སྐད་ཅིག་མ་དེ་དག་ནི་བྱང་ཆུབ་སེམས་དཔའ་རྣམས་ཀྱི་མཐོང་བའི་
ལམ་ཡིན་ནོ། །ཉན་ཐོས་རྣམས་ཀྱིས་དེ་ལས་བཟློག་པ་མི་རྟག་པ་ལ་སོགས་པའི་རྣམ་པ་དག་
ཏུ་བསྒོམ་པར་བྱ་བ་ནི་ཀུན་ཤེས་པ་ཉིད་ལ་མཐོང་བའི་ལམ་ཡིན་ནོ། །ཉན་ཐོས་ཀྱི་ལམ་ནི་
བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི། མངོན་དུ་བྱ་བ་ནི་མ་ཡིན་པས་སྒོམ་
པའི་ལམ་ནི་མ་བསྟན་ཏོ། །དེ་ལྟར་རྒྱས་པར་བསྟན་ནས་དོན་མཐའ་དག་སྡུད་པར་བྱེད་པ་ཉིད་
ཀྱིས་ཐམས་ཅད་མཁྱེན་པ་ཉིད་གསུམ་མཇུག་བསྡུ་བར།
ཌ དེ་ལྟར་འདི་དང་ཡང་འདི་དང༌། ཡང་འདི་ཡིན་ཏེ་རྣམ་གསུམ་པོ། ། །7ie འདི་ནི་གནས་སྐབས་གསུམ་པོ་དག །རྫོགས་པར་ཡོངས་སུ་བསྟན་པ་ཡིན། །
ཞེས་བྱ་བ་གསུངས་ཏེ། བཤད་མ་ཐག་པའི་ཚུལ་དུ་རྣམ་པ་ཐམས་ཅད་མཁྱེན་པ་ཉིད་འདི་དང༌།
ལམ་ཤེས་པ་ཉིད་འདི་དང་། ཐམས་ཅད་ཤེས་པ་ཉིད་འདི་སྟེ། དེ་ལྟར་ལེའུ་གསུམ་གྱི་རྣམ་པ་
གསུམ་པོ་ཡོངས་སུ་རྫོགས་པར་མཛད་པ་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས། སྐབས་གསུམ་པའི་འགྲེལ་པའོ། །

སྐབས་བཞི་པ་རྣམ་རྫོགས་སྦྱོར་བ། 
ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། དབང་དུ་བྱ་བའི་ཕྱིར་ཡང་རྣམ་
པ ་ཐམས་ཅད་དང་ལམ་དང་གཞི་ཤེས་པ་བསྡུ་བའི་སྒོ་ནས་ཐམས་ཅད་མཁྱེན་པ་ཉིད་གསུམ་
སྒོམ་པར་བྱེད་པས། རྣམ་པ་ཀུན་མངོན་པར་རྫོགས་པར་རྟོགས་པ། immi རྟཀ་
འུ་། གཞི་ཤེས་པ་ཡི་བྱེ་བྲག་རྣམས། །རྣམ་པ་ཞེས་བྱ་མཚན་ཉིད་དེ། །
ལུཌཌ་ཞ་ཌི་ཀུན་མཁྱེན་ཉིད་ནི་རྣམ་གསུམ་ཕྱིར། །དེ་ནི་རྣམ་པ་གསུམ་དུ་འདོད། །
ཅེས་བྱ་བ་གསུངས་ཏེ། རྟག་པ་ལ་སོགས་པར་འཛིན་པ་མི་མཐུན་པའི་ཕྱོགས་ཀྱི་གཉེན་
པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་ཡེ་ཤེས་ཀྱི་བྱེ་བྲག་རྣམས་
རྣམ་པ་ཉིད་དུ་རྣམ་པར་བཞག་པ་ནི་མཚན་ཉིད་དེ། དེ་དག་ཀྱང་ཐམས་ཅད་མཁྱེན་པ་ཉིད་
གསུམ་གྱི་བྱེ་བྲག་གིས་རྣམ་པ་གསུམ་ཁོ་ནར་བཞེད་དོ། །རྣམ་པ་རྣམས་སྤྱིར་བསྟན་ནས། ད་
མར་ཆཆད།ཚེ་རྐལ་ཞིག་རེལ་ལ་བཤེ་བཞག་བས་བ
ནི་ཁྱད་པར་དུ།
ཞང་༑ མེད་པའི་རྣམ་པ་ནས་བཟུང་སྟེ། །མི་གཡོ་བ་ཡི་རྣམ་པའི་བར། ། ཁོ
བདེན་པ་སོ་སོ་ལ་བཞི་དང་། །ལམ་ལ་དེ་ནི་བཅོ་ལྔར་བཤད། ། 30gཡུ་
ཅེས་བྱ་བ་གསུངས་ཏེ། དེ་ལ་ཐམས་ཅད་ཤེས་པ་ཉིད་ཀྱི་དབང་དུ་བྱས་ནས། མེད་པ་དང་།
མི་སྐྱེ་བ་དང་། དབེན་པ་དང་། མི་རྫི་བ་དང་། གནས་མེད་པ་དང་། ནམ་མཁའ་དང་། བརྗོད་དུ་
མེད་པ་དང་། མིང་མེད་པ་དང་། འགྲོ་བ་མེད་པ་དང་། མི་འཕྲོགས་པ་དང་། མི་ཟད་པ་དང་།
སྐྱེ་བ་མེད་པའི་རྣམ་པ་སྟེ་བཅུ་གཉིས་ནི་གོ་རིམས་བཞིན་དུ་སྡུག་བསྔལ་ལ་སོགས་པའི་བདེན་
པ་གསུམ་གྱི་མི་རྟག་པ་ལ་སོགས་པའི་མཚན་ཉིད་དག་ཡིན་ནོ། །ཉོན་མོངས་པའི་སྒྲིབ་པའི་
གཉེན་པོ་ཉིད་དུ་ཟག་པ་མེད་པའི་ལམ་གཅིག་དང་། ཐམས་ཅད་ཤེས་པ་ཉིད་ཀྱིས་རང་སངས་

རྒྱས་རྣམས་ཀྱང་བསྡུས་པས་དེའི་ཕྱིར་དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་
པའི་ལམ་ཟག་པ་དང་བཅས་པ་དང་། ཟག་པ་མེད་པ་གཉིས་ཡིན་པས་ལམ་རྣམ་པ་གསུམ་
མོ། །དེ་ལ་དང་པོ་ལ་བྱེད་པ་པོ་མེད་པ་དང་། ཤེས་པ་པོ་མེད་པ་དང་། འཕོ་བ་མེད་པ་དང༌། འདུལ་
བ་མེད་པའི་རྣམ་པ་སྟེ། བཞི་ནི་གོ་རིམས་བཞིན་དུ་ལམ་ལ་སོགས་པའི་མཚན་ཉིད་དག་ཡིན་
ནོ། །གཉིས་པ་ལ་རྨི་ལམ་དང་། སྒྲ་བརྙན་དང་། མིག་ཡོར་དང་། མིག་རྒྱུ་དང་། སྒྱུ་མའི་རྣམ་
པ་སྟེ་ལྔ་ནི་གོ་རིམས་བཞིན་དུ། ངོ་བོ་ཉིད་མེད་པ་དང་། མ་སྐྱེས་པ་དང་། མ་འགགས་པ་དང་།
གཟོད་མ་ནས་ཞི་བ་དང་། རང་བཞིན་གྱིས་མྱ་ངན་ལས་འདས་པའི་མཚན་ཉིད་སྤྱིར་ཤེས་བྱའི་
སྒྲིབ་པའི་གཉེན་པོར་གྱུར་པ་དག་ཡིན་ནོ།
རྣམ་པར་བྱང་བ་མེད་པ་དང༌། གོས་པ་མེད་པ་དང་། སྤྲོས་པ་མེད་པ་དང་། རློམ་པ་མེད་པ་དང་།
མི་གཡོ་བའི་རྣམ་པ་སྟེ། དྲུག་ནི་གོ་རིམས་བཞིན་དུ་ཤེས་བྱའི་སྒྲིབ་པ་ཀུན་ནས་ཉོན་མོངས་
པ་དང་། རྣམ་པར་བྱང་བ་དང་། ཉོན་མོངས་པའི་བག་ཆགས་དང་། གཟུགས་ལ་སོགས་པའི་
སྤྲོས་པ་དང་། རང་གི་རྟོགས་པ་དང་། ཡོངས་སུ་ཉམས་པར་རྣམ་པར་རྟོག་པ་རྣམས་ཀྱི་སོ་སོར་
ངེས་པའི་གཉེན་པོར་གྱུར་པ་དག་ཡིན་ནོ། །དེ་ལྟར་ན་ལམ་གྱི་བདེན་པ་ལ་རྣམ་པ་བཅོ་ལྔ་སྟེ། སྤྱིར་
ན་ཐམས་ཅད་ཤེས་པ་ཉིད་ཀྱི་རྣམ་པ་ཉི་ཤུ་རྩ་བདུན་ཡིན་ནོ། །དེའི་འོག་ཏུ་ལམ་ཤེས་པ་ཉིད་
ཀྱི་རྣམ་པ།
རྒྱུ་དང་ལམ་དང་སྡུག་བསྔལ་དང་། །འགོག་པ་ལ་ནི་གོ་རིམས་བཞིན། །
༡ དེ་དག་བརྒྱད་དང་བདུན་དང་ནི། །ལྔ་དང་བཅུ་དྲུག་ཅེས་བསྒྲགས་སོ། ། ༌༌
— ཞེས་བྱ་བ་གསུངས་ཏེ། ཀུན་ནས་ཉོན་མོངས་པ་དང་ཅིག་ཤོས་ཀྱི་ཕྱོགས་ལ་བརྟེན་ནས་ཀུན་
འབྱུང་བ་དང་ལམ་གྱི་བདེན་པ་དག་ནི་རྒྱུ་ཡིན་ལ། སྡུག་བསྔལ་དང་འགོག་པའི་བདེན་པ་དག་
ནི་འབྲས་བུ་ཡིན་པར་དོན་གྱི་སྒོ་ནས་བསྟན་ཏེ། ཀུན་འབྱུང་བ་དང་། ལམ་དང་། སྡུག་
བསྔལ་དང༌། འགོག་པའི་བདེན་པ་ལ་གྲངས་བཞིན་དུ་རྣམ་པ་བརྒྱད་དང་ཞེས་བྱ་བ་ལ་སོགས་
།གསུམ་པ་ལ་ཀུན་ནས་ཉོན་མོངས་པ་མེད་པ་དང༌།

པ་ཁོང་དུ་ཆུད་པར་བྱའོ། །དེ་ལ་འདོད་ཆགས་དང་བྲལ་བ་དང་། མི་གནས་པ་དང་། ཞི་
བ་དང་། འདོད་ཆགས་མེད་པ་དང་། ཞེ་སྡང་མེད་པ་དང་། གཏི་མུག་མེད་པ་དང་། ཉོན་མོངས་
པ་མེད་པ་དང་། སེམས་ཅན་མེད་པའི་རྣམ་པ་དག་ནི་གོ་རིམས་བཞིན་དུ་རྒྱུ་གང་ཡིན་པ་སྟེ། འདུན་
པ་དང་། འདོད་ཆགས་དང་། དགའ་བ་དང་། ཀུན་འབྱུང་བ་གང་ཡིན་པ་སྟེ་འདོད་ཆགས་དང་།
ཞེ་སྡང་དང་། གཏི་མུག་དང་། རབ་ཏུ་སྐྱེ་བ་གང་ཡིན་པ་སྟེ་ཀུན་ཏུ་རྟོག་པ་དང༌། རྐྱེན་གང་ཡིན་
པ་སྟེ་སེམས་ཅན་དུ་མངོན་པར་ཞེན་པ་དེ་རྣམས་ཀྱི་གཉེན་པོར་གྱུར་པ་གསུམ་དང༌། གསུམ་དང་།
གཅིག་དང༌། གཅིག་སྟེ། དེ་ལྟར་ན་རྒྱུའི་བདེན་པའི་རྣམ་པ་བརྒྱད་ཡིན་ནོ། །ཚད་མེད་པ་དང་།
མཐའ་གཉིས་དང་མ་འབྲེལ་བ་དང་། ཐ་མི་དད་པ་དང་། མཆོག་ཏུ་འཛིན་པ་མེད་པ་དང་། རྣམ་
པར་མི་རྟོག་པ་དང་། གཞལ་དུ་མེད་པ་དང༌། ཆགས་པ་མེད་པའི་རྣམ་པ་དག་ནི། གོ་རིམས་
བཞིན་དུ་སེམས་ཅན་ཐམས་ཅད་ལ་གོ་སྐབས་འབྱེད་པའི་ལམ་དང་། ཇི་ལྟར་སེམས་ཅན་ཐམས་
ཅད་ལ་གོ་སྐབས་འབྱེད་པ་དང༌། རིགས་པ་གང་ཡིན་པ་དང་། ཇི་ལྟར་རིགས་པ་ཡིན་པ་དང་།
སྒྲུབ་པ་གང་ཡིན་པ་དང་། ཇི་ལྟར་སྒྲུབ་པ་ཡིན་པ་དང་། ངེས་པར་འབྱིན་པ་གང་ཡིན་པ་དེ་
རྣམས་ཀྱི་ངོ་བོ་ཉིད་གཉིས་དང་གཉིས་དང༌། གཉིས་དང་གཅིག་སྟེ། དེ་ལྟར་ན་ལམ་གྱི་བདེན་
པའི་རྣམ་པ་བདུན་ཡིན་ནོ། །མི་རྟག་པ་དང་། སྡུག་བསྔལ་བ་དང་། སྟོང་པ་དང་། བདག་མེད་
པའི་རྣམ་པ་དང་། ལྔ་པ་མཚན་ཉིད་མེད་པའི་རྣམ་པའི་ངོ་བོ་ཉིད་རྣམས་ཏེ། དེ་ལྟར་ན་སྡུག་
བསྔལ་གྱི་བདེན་པའི་རྣམ་པ་ལྔ་ཡིན་ནོ། །འགོག་པའི་རྣམ་པའི་ངོ་བོ་ཉིད་ནི་ནང་དང་ཕྱི་དང་
གཉིས་ཀའི་དངོས་པོ་རྣམས་དགག་པས། ནང་དང་ཕྱི་དང་གཉིས་ཀའི་སྟོང་པ་ཉིད་ཀྱི་རྣམ་
པ་སྟེ་གསུམ་དང་། ཞི་བའི་རྣམ་པའི་ངོ་བོ་ཉིད་བཏགས་པའི་བདག་སྟོང་པ་དང༌། སྣོད་ཀྱི་འཇིག་
རྟེན་དང་། དོན་དམ་པ་དང་། འདུས་བྱས་དང་། འདུས་མ་བྱས་དང་། རྟག་པ་དང་ཆད་པའི་
མཐའ་དང་། འཁོར་བ་ཐོག་མ་དང་ཐ་མ་མེད་པ་དང་། རྟོགས་པའི་ཆོས་དོར་བ་མེད་པ་ལ་
མངོན་པར་ཞེན་པ་དགག་པས། སྟོང་པ་དང་། ཆེན་པོ་དང་། དོན་དམ་པ་དང་། འདུས་

བྱས་དང་། འདུས་མ་བྱས་དང་། མཐའ་ལས་འདས་པ་དང་། ཐོག་མ་དང་ཐ་མ་མེད་
པ་དང་། དོར་བ་མེད་པ་སྟོང་པ་ཉིད་ཀྱི་རྣམ་པ་སྟེ་བརྒྱད་དང་། གྱ་ནོམ་པའི་རྣམ་པ་གཞན་
གྱིས་ཀུན་བཏགས་པའི་བྱེད་པ་པོ་དགག་པས་རང་བཞིན་སྟོང་པ་ཉིད་ཀྱི་རྣམ་པ་དང་། ངེས་
པར་འབྱུང་བའི་རྣམ་པ་ཡུལ་དུ་འཁྲུལ་པའི་བདག་ཉིད་བཏགས་པ་དང༌། མཚན་ཉིད་དང༌།
དུས་སུ་འཁྲུལ་པ་རྣམས་དགག་པས་ཆོས་ཐམས་ཅད་དང་། རང་གི་མཚན་ཉིད་དང་། མི་དམིགས་
པ་སྟོང་པ་ཉིད་ཀྱི་རྣམ་པ་སྟེ་གསུམ་དང༌། ངེས་པར་འབྱུང་བའི་རྣམ་པ་ཁོ་ན་ངོ་བོ་ཉིད་དགག་
པས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་རྣམ་པ་གཅིག་སྟེ། དེ་ལྟར་ན་འགོག་པའི་བདེན་
པའི་རྣམ་པ་ནི་བཅུ་དྲུག་ཡིན་ལ། སྤྱིར་ནི་ལམ་ཤེས་པ་ཉིད་ཀྱི་རྣམ་པ་སུམ་ཅུ་རྩ་དྲུག་ཡིན་
ནོ། །དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ། "m" ། བར །གྲོ་བར་ང
དྲན་པ་ཉེར་གཞག་ནས་བཟུང་སྟེ། །སངས་རྒྱས་རྣམ་པའི་མཐར་ཐུག་རྣམས། །
ལམ་གྱི་བདེན་པའི་རྗེས་མཐུན་པར། །ཀུན་མཁྱེན་གསུམ་དུ་ཕྱེ་བས་ན། །
ཚ་སློབ་མ་བྱང་ཆུབ་སེམས་དཔའ་དང༌། །སངས་རྒྱས་རྣམས་ལ་རིམ་བཞིན་དེ། །
་ང་སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་དག་ཏུ་བཞེད། །
ཅེས་བྱ་བ་གསུངས་ཏེ་དྲན་པ་ཉེ་བར་བཞག་པ་ནས་བཟུང་སྟེ། སངས་རྒྱས་ཀྱི་རྣམ་པའི་
མཐར་ཐུག་པ་རྣམས་ནི་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ལམ་ཡིན་པའི་སྒོ་
ནས། རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་ཐམས་ཅད་བསྡས་པའི་
ཕྱིར། གྲངས་བཞིན་དུ་ཉན་ཐོས་རྣམས་ལ་རྣམ་པ་སུམ་ཅུ་རྩ་བདུན་དང་། བྱང་ཆུབ་སེམས་དཔའ་
རྣམས་ལ་སུམ་ཅུ་རྩ་བཞི་དང་། སངས་རྒྱས་རྣམས་ལ་སུམ་ཅུ་རྩ་དགུར་བཞེད་དོ་ཞེས་བྱ་བ་ཡིན་
ནོ། །དེ་ལ་ཐམས་ཅད་ཤེས་པ་ཉིད་ལ་དང་པོར་དངོས་པོ་ལ་ཡོངས་སུ་རྟོག་པའི་ལམ་ལ། བདེན་
པ་བཞི་ལ་འཇུག་པར་བྱ་བའི་ཕྱིར་ལུས་དང་། ཚོར་བ་དང་། སེམས་དང་། ཆོས་རང་དང་སྤྱིའི་
མཚན་ཉིད་ཀྱིས་ཡོངས་སུ་བརྟགས་པ་དྲན་པ་ཉེ་བར་བཞག་པའི་རྣམ་པ་བཞིའོ། །

དེའི་འོག་ཏུ་ཞུགས་པ་ལ་བརྩོན་འགྲུས་འབྱུང་བས་རྩོལ་བ་ལས་བྱུང་བའི་ལམ་ལ་མི་དགེ་
བ་དང་། དགེ་བ་སྐྱེས་པ་དང༌།མ་སྐྱེས་པ་དག་གོ་རིམས་བཞིན་དུ་ཡང་དག་པར་སྤོང་བ་དང་།
མི་བསྐྱེད་པ་དང་། སྤེལ་བ་དང་། བསྐྱེད་པའི་རྒྱུའི་བརྩོན་འགྲུས་ཡང་དག་པར་སྤོང་བའི་རྣམ་པ་
བཞིའོ། །བརྩོན་འགྲུས་དང་ལྡན་པ་ནི་སེམས་ལས་སུ་རུང་བ་ཉིད་དུ་བྱེད་པས་ཏིང་ངེ་འཛིན་ཡོངས་
སུ་སྦྱོང་བའི་ལམ་ལ་འདུན་པ་དང་། བརྩོན་འགྲུས་དང་། སེམས་དང༌། དཔྱོད་པའི་ཏིང་
ངེ་འཛིན་སྤོང་པའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པའི་རྣམ་པ་བཞིའོ། །སེམས་ཡོངས་སུ་
སྦྱང་བ་བྱས་པ་ལ་དྲོ་བ་དང་རྩེ་མོའི་སྦྱོར་བ་འབྱུང་བས་མངོན་པར་རྟོགས་པར་སྦྱོར་བའི་ལམ་
ལ་དྲོ་བ་དང་རྩེ་མོའི་ངོ་བོ་ཉིད་དད་པ་དང་། བརྩོན་འགྲུས་དང་། དྲན་པ་དང༌། ཏིང་
ངེ་འཛིན་དང་། ཤེས་རབ་ཀྱི་དབང་པོའི་རྣམ་པ་ལྔའོ། །དྲོ་བ་ལ་སོགས་པ་ཐོབ་པ་ལ་བཟོད་
པ་དང་ཆོས་ཀྱི་མཆོག་འབྱུང་བས་མངོན་པར་རྟོགས་པ་དང་འབྲེལ་བའི་ལམ་ལ་བཟོད་པ་དང་
ཆོས་མཆོག་གི་ངོ་བོ་ཉིད། དད་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་།
ཤེས་རབ་ཀྱི་སྟོབས་ཀྱི་རྣམ་པ་ལྔའོ། །དྲོ་བ་ལ་སོགས་པ་བཞི་རྟོགས་པ་ལ་བདེན་པ་མཐོང་
བའི་ལམ་འབྱུང་བས། མངོན་པར་རྟོགས་པའི་ལམ་ལ་དྲན་པ་དང་། ཆོས་རབ་ཏུ་རྣམ་པར་འབྱེད་
པ་དང་། བརྩོན་འགྲུས་དང་། དགའ་བ་དང་། ཤིན་ཏུ་སྦྱངས་པ་དང་། ཏིང་ངེ་འཛིན་དང་། བཏང་
སྙོམས་ཡང་དག་བྱང་ཆུབ་ཀྱི་ཡན་ལག་གི་རྣམ་པ་བདུན་ནོ། །བདེན་པ་མཐོང་བ་ཡོངས་སུ་ཤེས་
པ་ལ་སྒོམ་པའི་ལམ་འབྱུང་བས། རྣམ་པར་དག་པར་ངེས་པར་འབྱིན་པའི་ལམ་ལ་ཡང་དག་
པའི་ལྟ་བ་དང་། རྟོག་པ་དང་། ངག་དང་། ལས་ཀྱི་མཐའ་དང་། འཚོ་བ་དང་། རྩོལ་བ་དང་།
དྲན་པ་དང་། ཏིང་ངེ་འཛིན་འཕགས་པའི་ལམ་ཡན་ལག་བརྒྱད་ཀྱི་རྣམ་པ་བརྒྱད་དེ། དེ་ལྟར་ན་
སློབ་མ་རྣམས་ལ་ཀུན་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བདུན་ཡིན་ནོ། །
ལམ་ཤེས་པ་ཉིད་ལ་གཉེན་པོའི་ལམ། ལྟ་བས་བྱས་པའི་གཉེན་པོ་དང་། དེའི་རྒྱུ་མཚན་
གྱི་རྣམ་པར་རྟོག་པའི་གཉེན་པོ་དང་། ཁམས་གསུམ་པ་ལ་སྨོན་པའི་གཉེན་པོ་ཞེས་བྱ་བ་དེ་ལྟ་

བུའི་ངོ་བོ་ཉིད་ལ་གོ་རིམ་བཞིན་དུ་སྟོང་པ་དང་། བདག་མེད་པའི་རྣམ་པའི་ངོ་བོ་ཉིད་ནི་རྣམ་
པར་ཐར་པའི་སྒོ་དང་པོའོ། །འགོག་པ་དང་། ལམ་གྱི་བདེན་པའི་རྣམ་པའི་ངོ་བོ་ཉིད་ནི་གཉིས་
པའོ། །མི་རྟག་པ་དང་། སྡུག་བསྔལ་བ་དང་། ཀུན་འབྱུང་བའི་བདེན་པའི་རྣམ་པའི་ངོ་བོ་ཉིད་
ནི་གསུམ་པ་སྟེ། དེ་ལྟར་ན་རྣམ་པར་ཐར་པའི་སྒོ་གསུམ་གྱི་རྣམ་པ་གསུམ་མོ། །སྤྲུལ་པའི་
ལམ་ལ་གཟུགས་ཀྱི་འདུ་ཤེས་རྣམ་པར་མ་བཤིག་པ་དང་རྣམ་པར་བཤིག་པའི་ཕྱིར། གོ་རིམས་
བཞིན་དུ་ནང་གཟུགས་ཅན་དང༌། གཟུགས་ཅན་མ་ཡིན་པས་ཕྱི་རོལ་གྱི་གཟུགས་རྣམས་ལ་
ལྟའོ་ཞེས་བྱ་བ་སྤྲུལ་པའི་སྒྲིབ་པའི་གཉེན་པོར་རྣམ་པར་ཐར་པ་འདི་གཉིས་དང༌། གཟུགས་
སྡུག་པ་དང་མི་སྡུག་པ་སྤྲུལ་པ་ལ་གོ་རིམས་བཞིན་དུ་དགའ་བ་དང་མི་དགའ་བའི་ཀུན་ནས་
ཉོན་མོངས་པ་དེ་དག་གི་གཉེན་པོར་སྡུག་པའི་རྣམ་པར་ཐར་པའི་སྒོ་ལུས་ཀྱིས་མངོན་སུམ་དུ་
བྱས་ནས་རྫོགས་པར་བྱས་ཏེ། གནས་སོ་ཞེས་བྱ་བ་རྣམ་པར་ཐར་པ་གཅིག་སྟེ་དེ་ལྟར་ན་རྣམ་
པར་ཐར་པའི་སྒོ་རྣམ་པ་གསུམ་མོ། །མཐོང་བའི་ཆོས་ལ་བདེ་བར་གནས་པའི་ལམ་ལ་ཐར་
པ་དང་མཐུན་པར་གནས་པའི་ལམ་གྱི་རང་བཞིན་ལ་གཟུགས་མེད་པའི་སྙོམས་པར་འཇུག་
པའི་རྣམ་པ་བཞི་དང་། ཞི་བར་གནས་པའི་ལམ་གྱི་རང་བཞིན་ལ་འདུ་ཤེས་དང་ཚོར་བ་འགོག་
པའི་རྣམ་པ་གཅིག་སྟེ། དེ་ལྟར་ན་རྣམ་པ་ལྔའོ། །འཇིག་རྟེན་ལས་འདས་པའི་ལམ་ལ་བསམ་
གཏན་བཞི་དང་གཟུགས་མེད་པ་དང་འགོག་པའི་སྙོམས་པར་འཇུག་པ་དག་སྟེ་དགུའོ། །
སྤོང་བའི་ལམ་ལ་བར་ཆད་མེད་པའི་ལམ་གྱི་རྣམ་པ་བདེན་པ་བཞིས་བསྡུས་པ་ཉོན་
མོངས་པ་དང་མི་ལྡན་པའི་མཚན་ཉིད་བཞིའོ། །སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་
པའི་ཕ་རོལ་ཏུ་ཕྱིན་པ་རྣམ་པ་བཅུ་སྟེ། དེ་ལྟར་ན་བྱང་ཆུབ་སེམས་དཔའ་རྣམས་ལ་ལམ་ཤེས་
པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བཞིའོ། །རྣམ་པ་ཐམས་ཅད་མཁྱེན་པ་ཉིད་ཀྱི་
རྣམ་པ་ནི་ཤིན་ཏུ་ཕུལ་དུ་བྱུང་བའི་ཕྱིར་ཐུན་མོང་མ་ཡིན་པའི་ལམ་གཅིག་པུ་ཁོ་ན་ཡིན་ཏེ། དེ་
ལ་ནི་གནས་དང་གནས་མ་ཡིན་པ་དང་། ལས་ཀྱི་རྣམ་པར་སྨིན་པ་དང་། མོས་པ་སྣ་ཚོགས་དང་།

འཇིག་རྟེན་གྱི་ཁམས་དུ་མ་དང་། དབང་པོ་མཆོག་དང་མཆོག་མ་ཡིན་པ་དང་། ཐམས་ཅད་དུ་འགྲོ་
བའི་ལམ་དང་། ཀུན་ནས་ཉོན་མོངས་པ་དང་རྣམ་པར་བྱང་བ་དང་། སྔོན་གྱི་གནས་རྗེས་སུ་
དྲན་པ་དང་།འཆི་འཕོ་དང་སྐྱེ་བ་དང་། ཟག་པ་ཟད་པ་མཁྱེན་པའི་སྟོབས་ཀྱི་རྣམ་པ་བཅུ་དང་། ད་
ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང་། འདོད་ཆགས་ལ་སོགས་པ་བར་
ཆད་བྱེད་པ་ཉིད་དུ་བརྗོད་པ་དང༌།ཐམས་ཅད་ཤེས་པ་ཉིད་ལ་སོགས་པའི་ལམ་ངེས་པར་འབྱུང་
བ་ཉིད་དུ་རབ་ཏུ་བསྟན་པ་དང་། བདག་ཉིད་ཀྱི་ཟག་པ་ཟད་པ་ཉིད་དུ་ཞལ་གྱིས་བཞེས་པ་ལ་
རྒོལ་བ་པོ་མེད་པས་མི་འཇིག་པའི་རྣམ་པ་བཞི་དང་། རྣམ་གྲངས་དང་། ཆོས་ཀྱི་མཚན་
ཉིད་དང༌། ཡུལ་གྱི་སྐད་དང༌། ཆོས་རབ་ཏུ་དབྱེ་བའི་ཡུལ་ལ་གོ་རིམས་བཞིན་དུ་ཆོས་དང་། དོན་
དང་། ངེས་པའི་ཚིག་དང་། སྤོབས་པ་སོ་སོ་ཡང་དག་པར་རིག་པའི་རྣམ་པ་བཞི་དང༌། འཁྲུལ་
པ་དང་། ཅ་ཅོ་དང་། དྲན་པ་ཉམས་པ་དང༌། ཐུགས་མཉམ་པར་མ་བཞག་པ་དང་། ཐ་དད་པ་
ཉིད་ཀྱི་འདུ་ཤེས་དང༌། སོ་སོར་མ་བརྟགས་པའི་བཏང་སྙོམས་མ་མངའ་བའི་རྣམ་པ་དྲུག་དང༌།
འདུན་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་། ཤེས་རབ་དང་། རྣམ་
པར་གྲོལ་བ་ལས་ཉམས་པ་མི་མངའ་བའི་རྣམ་པ་དྲུག་དང་། སྐུ་དང་གསུང་དང་ཐུགས་ཀྱི་འཕྲིན་
ལས་རྣམས་ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲངས་པའི་རྣམ་པ་གསུམ་དང་། འདས་
པ་དང་། མ་འོངས་པ་དང་། ད་ལྟར་བྱུང་བ་ལ་མ་ཆགས་མ་ཐོགས་པའི་ཡེ་ཤེས་ཀྱི་རྣམ་པ་
གསུམ་སྟེ། དེ་ལྟར་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་དང་། སངས་
རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དང༌། ཆོས་ཐམས་ཅད་ལ་མངའ་སྒྱུར་པའི་རང་
འབྱུང་དང་། རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་
པ་གསུམ་སྟེ། དེ་ལྟར་ན་སངས་རྒྱས་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་
རྟེན་ཅན་གྱི་རྣམ་པ་ནི་སུམ་ཅུ་རྩ་དགུའོ།
དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་

གིས་གོ་རིམས་བཞིན་དུ་ཟག་པ་མེད་པ་དང་། ཟག་པ་དང་བཅས་པ་དག་ཀྱང་ཡིན་ནོ། །ལམ་
ཤེས་པ་ཉིད་ཀྱི་རྣམ་པ་ནི་བྱང་ཆུབ་སེམས་དཔའ་རྣམས་ཀྱིས་ཉོན་མོངས་པ་ཤིན་ཏུ་མ་སྤངས་
པ་ནི་ཡང་དག་པར་རྫོགས་པའི་སངས་རྒྱས་ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་བག་
ཆགས་དང་བཅས་ཏེ་རྣམ་པ་ཐམས་ཅད་དུ་སྤངས་པས་ཆོས་ཐམས་ཅད་ལ་མངའ་སྒྱུར་པའི་
པའི་ཕྱིར་ཟག་པ་དང་བཅས་པ་ཁོ་ན་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྣམ་
ཕྱིར་ཟག་པ་མེད་པ་ཁོ་ན་དག་ཡིན་ཏེ། རྣམ་པ་རྣམས་གཅིག་ཏུ་བསྡོམས་ན་རྣམ་པ་བརྒྱ་བདུན་
ཅུ་རྩ་གསུམ་ཡོད་དོ། །སྦྱོར་བ་ཁྱད་པར་ཅན་དག་གིས་རྣམ་པ་རྣམས་བསྒོམ་དགོས་ན་དེ་དག་
ཀྱང་སྦྱོར་བ་པོ་མེད་པར་བརྗོད་པར་མི་ནུས་པས་མཉན་པ་ལ་སོགས་པའི་སྣོད་སྦྱོར་བ་པོ།
སངས་རྒྱས་རྣམས་ལ་ལྷག་པར་བྱས། །དེ་ལ་དགེ་བའི་རྩ་བ་བསྐྲུན། །
ལ དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་སྣོད་ཡིན་ནོ། །
ཞ་ཌ་༑ སངས་རྒྱས་བསྟེན་དང་ཀུན་འདྲི་དང༌། །སྦྱིན་དང་ཚུལ་ཁྲིམས་སོགས་སྤྱོད་པས། །
མཅུ་། ལེན་དང་འཛིན་པ་ལ་སོགས་པའི། །སྣོད་དུ་དམ་པ་རྣམས་བཞེད་དོ། །
ཞེས་བྱ་བ་གསུངས་ཏེ། འདས་པ་དང་ད་ལྟར་བྱུང་བའི་སངས་རྒྱས་རྣམས་ལ་སྤྱིར་དགེ་
བའི་རྩ་བ་བསྐྲུན་ཅིང་སྦྱངས་པ་དང་། དེ་བཞིན་གཤེགས་པ་རྣམས་ལ་ལུས་ལ་སོགས་པའི་བསྙེན་
བཀུར་གྱིས་མཉེས་པར་བྱས་པ་དང་། ཐེ་ཚོམ་གྱི་དོན་ཡོངས་སུ་འདྲི་བ་དང་། སྦྱིན་པ་ལ་སོགས་
པའི་ཕ་རོལ་ཏུ་ཕྱིན་པ་བཅུ་སྒྲུབ་པ་དང་ལྡན་པ། དགེ་བའི་བཤེས་གཉེན་དག་གིས་བྱིན་གྱིས་
བརླབས་པ་རྣམས་ནི་གོ་རིམས་ཇི་ལྟ་བར་རྣམ་པའི་མཚན་ཉིད་ཅན་གྱི་ཡུམ་འདིའི་གཞུང་ཉན་
པ་དང་། འཛིན་པ་དང་། དོན་མི་བརྗེད་པ་དང་། ཚུལ་བཞིན་ཡིད་ལ་བྱེད་པའི་སྣོད་ཉིད་ཡིན་
པར་སངས་རྒྱས་ལ་སོགས་པ་བཞེད་དོ། །དེ་ལྟར་སྦྱོར་བ་པོ་བསྟན་ནས་སྦྱོར་བ།
གཟུགས་ལ་སོགས་ལ་མི་གནས་ཕྱིར། །དེ་ལ་སྦྱོར་བ་བཀག་པའི་ཕྱིར། །
 དེ་ཡི་དེ་བཞིན་ཉིད་ཟབ་ཕྱིར། དེ་རྣམས་གཏིང་དཔག་དཀའ་བའི་ཕྱིར། །

༢གཅིན་དེ་དག་ཚད་ནི་མེད་ཕྱིར་དང༌། །ཚེགས་ཆེན་ཡུན་རིང་རྟོགས་པའི་ཕྱིར། །
 ལུང་བསྟན་ཕྱིར་མི་ལྡོག་ཉིད་དང༌། །ངེས་འབྱུང་བར་ཆད་མེད་བཅས་དང་། །
ག་བྱང་ཆུབ་ཉེ་དང་མྱུར་བ་དང་། །གཞན་དོན་འཕེལ་མེད་འགྲིབ་མེད་ཕྱིར། །
ཆོས་དང་ཆོས་མིན་སོགས་མི་མཐོང༌། །གཟུགས་སོགས་བསམ་མི་ཁྱབ་མི་མཐོང་། །
2ཟོ། གཟུགས་སོགས་དེ་ཡི་མཚན་མ་དང་། །དེ་ཡི་ངོ་བོ་རྣམ་མི་རྟོག ། ཌ་
འབྲས་བུ་རིན་ཆེན་སྦྱིན་བྱེད་དང་། །དེ་ནི་དག་པ་མཚམས་དང་བཅས། །
ཞེས་བྱ་བ་གསུངས་ཏེ། གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་མི་གནས་
པ་དང༌། དེ་དག་ལ་མི་སྦྱོར་བ་ཉིད་སྦྱོར་བ་ཡིན་པ་དང་། གཟུགས་ལ་སོགས་པ་དེ་དག་ཉིད་དེ་
བཞིན་ཉིད་ཀྱི་ངོ་བོ་ཉིད་ཀྱིས་ཟབ་པ་དང་། གཏིང་དཔག་དཀའ་བ་དང་། ཚད་མེད་པ་ཞེས་བྱ་
བ་དེ་ལྟར་རྟོགས་པ་རྣམས་ཀྱི་གྲངས་བཞིན་དུ་གཟུགས་ལ་སོགས་པ་ལ་མི་གནས་པ་དང་།
མི་སྦྱོར་བ་དང་། ཟབ་པ་དང་། གཏིང་དཔག་དཀའ་བ་དང་། ཚད་མེད་པའི་སྦྱོར་བ་སྟེ་ལྔ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་དང་མི་སྐྲག་པ་དང་། ཡང་དག་པར་འཛིན་པ་དང༌།
བར་ཆད་ཀྱི་ཆོས་སྤོང་བ་དང་། རྟག་ཏུ་ཆོས་སྒོམ་པ་དང་། ཟག་པ་མེད་པའི་ཆོས་གསར་གྱི་རྟེན་
ཉིད་དང་། འབྲས་བུ་ཆོས་ཀྱི་སྐུ་མངོན་པར་འགྲུབ་པ་དང་། ཆོས་ཀྱི་འཁོར་ལོ་རབ་ཏུ་སྐོར་
བ་དང༌། འཕེལ་བ་དང་འགྲིབ་པ་མི་མཐོང་བ་དང་། འདོད་པའི་ཁམས་སུ་མི་དམིགས་པ་དང་།
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པར་རློམ་པ་མེད་པ་དང་། གཟུགས་དང་དེའི་
མཚན་མ་དང་དེའི་ངོ་བོ་ཉིད་དུ་རྣམ་པར་མི་རྟོག་པ་དང་། འབྲས་བུ་དང་པོ་མཐོང་བ་དང་།
གཟུགས་རྣམ་པར་དག་པ་དང་། ལོ་སྐོར་དུ་མངོན་པར་བརྩོན་པ་མི་འདོར་བ་ཞེས་བྱ་བ་ལ་སོགས་
པའི་སྒྲུབ་པ་དང་ལྡན་པ་རྣམས་ཀྱི་གོ་རིམས་བཞིན་དུ། ཚེགས་ཆེན་པོས་ཡུན་རིང་པོ་ཞིག་ནས་
མངོན་པར་རྫོགས་པར་འཚང་རྒྱ་བ་དང་། ལུང་བསྟན་པ་འཐོབ་པ་དང་། ཕྱིར་མི་ལྡོག་པ་ཉིད་དང་།
ངེས་པར་འབྱུང་བ་དང༌། བར་ཆད་མེད་པ་དང་། ཡང་དག་པར་མངོན་པར་རྫོགས་པའི་བྱང་ཆུབ་

ལ་ཉེ་བ་དང་། མྱུར་དུ་མངོན་པར་རྫོགས་པར་བྱང་ཆུབ་པ་དང་། གཞན་གྱི་དོན་དང་། འཕེལ་
བ་དང་འགྲིབ་པ་མེད་པ་དང༌། ཆོས་དང་ཆོས་མ་ཡིན་པ་ལ་སོགས་པར་མི་དམིགས་པ་དང་།
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པ་འགོག་པ་དང་།གཟུགས་ལ་སོགས་
པའི་དངོས་པོར་རྣམ་པར་མི་རྟོག་པ་དང་། འབྲས་བུ་རིན་པོ་ཆེ་སྦྱིན་པ་དང༌། རྣམ་པར་དག་
པ་དང་། ས་མཚམས་ལ་སྦྱོར་བ་དང་རྣམ་པ་བཅོ་ལྔ་སྟེ་སྦྱོར་བ་ཉི་ཤུ་ཡིན་ནོ། །ཡོན་ཏན་མཐོང་
བ་སྔོན་དུ་བཏང་ན་སྦྱོར་བ་རྣམས་ལ་ཤིན་ཏུ་གོམས་པར་བྱེད་པས་སྦྱོར་བའི་འོག་ཏུ་དེ་དག་
གི་ཡོན་ཏན། 
ལྷག་བདུད་ཀྱི་མཐུ་བཅོམ་ལ་སོགས་པ། །ཡོན་ཏན་རྣམ་པ་བཅུ་བཞིའོ། །
་ཞེས་བྱ་བ་གསུངས་ཏེ། བདུད་ཀྱི་མཐུ་བཅོམ་པ་དང༌། སངས་རྒྱས་ཀྱིས་དགོངས་ཤིང་
མཁྱེན་པ་ཉིད་དང་། སངས་རྒྱས་ཀྱིས་མངོན་སུམ་དུ་མཛད་པ་དང་། ཡང་དག་པར་རྫོགས་པའི་
བྱང་ཆུབ་དང་ཉེ་བར་གྱུར་པ་དང་། དོན་ཆེན་པོ་ཉིད་ལ་སོགས་པ་དང་། ཡུལ་དཔྱད་པ་དང་།
ཟག་པ་མེད་པའི་ཡོན་ཏན་ཐམས་ཅད་རྫོགས་པ་དང་། སྨྲ་བའི་སྐྱེས་བུ་ཉིད་དང༌། མི་ཕྱེད་པ་
ཉིད་དང་། དགེ་བའི་རྩ་བ་ཐུན་མོང་མ་ཡིན་པ་སྐྱེ་བ་དང་། དམ་བཅས་པའི་དོན་ཇི་ལྟ་བ་
བཞིན་དུ་སྒྲུབ་པ་དང་། འབྲས་བུ་རྒྱ་ཆེན་པོ་ཡོངས་སུ་འཛིན་པ་དང་། སེམས་ཅན་གྱི་དོན་སྒྲུབ་
པ་དང་། ངེས་པར་འཐོབ་པ་ཞེས་བྱ་བའི་ཡོན་ཏན་རྣམས་ཏེ། གྲངས་བཞིན་དུ་སངས་རྒྱས་རྣམས་
ཀྱིས་བྱིན་གྱིས་བརླབས་པ་དང་། དགོངས་པ་དང་ཡེ་ཤེས་ཀྱིས་གཟིགས་པ་དང་། ཉེ་བར་གྱུར་
པ་དང་། ཕན་ཡོན་ཆེན་པོ་དང་། བྱ་བ་བྱེད་པ་དང་། གཉེན་པོའི་ཆོས་ཡོངས་སུ་རྫོགས་པ་དང༌།
རྣམ་པ་ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་དང་། གྲོགས་མཛད་པ་དང་། དགའ་བ་
རྒྱ་ཆེན་པོ་སྐྱེད་པ་དང་། དེའི་དམ་བཅའ་བའི་ཚིག་ལ་རྗེས་སུ་ཡི་རང་བ་དང་། ཆོས་ཟབ་མོ་མངོན་
པར་འདོད་པ་དང༌། སེམས་ཅན་གྱི་དོན་བྱེད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ཚང་བར་
རྙེད་པ་ཞེས་བྱ་བ་དེ་དག་ཕྱིན་ཅི་མ་ལོག་པའི་སྦྱོར་བ་ལ་མངོན་པར་དགའ་བ་ལ་འབྱུང་ཞིང་འཐོབ་

པས་ཡོན་ཏན་བཅུ་བཞི་ཡིན་ནོ། །དེའི་འོག་ཏུ་ཡང་གང་ཞིག་ཡོངས་སུ་སྤངས་པས་སྦྱོར་བ་
རྣམས་བསྒོམ་པར་བྱ་བ་སྦྱོར་བའི་བར་ཆད་བྱེད་པའི་སྐྱོན་གང་དག་ཅིག་ཡིན་ཞེ་ན། དེ་དག་གི་
བར་ཆད་དུ་འགྱུར་བའི་སྐྱོན
་སྐྱོན་ནི་བཅུ་ཚན་བཞིར་བཅས་པ། །དྲུག་ཏུ་ངེས་པར་རྟོགས་པར་བྱ། ། n3
—ཞེས་བྱ་བ་གསུངས་ཏེ། ཚེགས་ཆེན་པོས་འཐོབ་པ་དང་། སྤོབས་པ་ཧ་ཅང་མྱུར་བ་དང་།
ལུས་ཀྱི་གནས་ངན་ལེན་དང་། སེམས་ཀྱི་གནས་ངན་ལེན་དང་། རིགས་པ་མ་ཡིན་པས་བསྐྱེད་
པའི་ཁ་ཏོན་བྱེད་པ་ལ་སོགས་པ་དང་། ཕྱིར་ཕྱོགས་པའི་རྒྱུ་མཚན་འཛིན་པ་ཉིད་དང་། རྒྱུ་ལ་མངོན་
པར་ཞེན་པ་ཉམས་པ་དང་། གྱ་ནོམ་པའི་རོ་མྱང་བ་ཉམས་པ་དང་། རྣམ་པ་ཐམས་ཅད་དུ་ཐེག་
པའི་མཆོག་ཀུན་ཏུ་འཛིན་པ་ཉམས་པ་དང་། རྟག་ཏུ་ཆེད་དུ་བྱ་བ་ཉམས་པ་ཞེས་བྱ་བ་ནི་བཅུ་
ཚན་དང་པོའོ། །རྒྱུ་དང་འབྲས་བུ་འབྲེལ་བ་ཉམས་པ་དང་། གོང་ན་མེད་པ་ཉམས་པ་དང་། ཡུལ་
རྣམ་པ་མང་པོ་ལ་རྣམ་པར་རྟོག་པའི་སྤོབས་པ་འབྱུང་བ་དང་། ཡི་གེར་འདྲི་བ་ལ་མངོན་པར་
ཞེན་པ་དང་། དངོས་པོ་མེད་པ་ལ་མངོན་པར་ཞེན་པ་དང་། ཡི་གེ་ལ་མངོན་པར་ཞེན་པ་དང་། ཡི་
གེ་མེད་པ་ལ་མངོན་པར་ཞེན་པ་དང་། ཡུལ་ལ་སོགས་པ་ཡིད་ལ་བྱེད་པ་དང་། རྙེད་པ་དང་
བཀུར་སྟི་དང་ཚིགས་སུ་བཅད་པའི་རོ་མྱང་བ་དང་། ལམ་མ་ཡིན་པས་ཐབས་ལ་མཁས་པ་འཚོལ་
བ་ཞེས་བྱ་བ་ནི་བཅུ་ཚན་གཉིས་པའོ། ། 
གྲངས་བཞིན་དུ་ཉན་པ་པོ་དང་འཆད་པ་པོ་དག་སྔ་མ་དང་ཕྱི་མ་གང་ཡང་རུང་བ་དང་
མངོན་པར་འབྲེལ་བས་འདུན་པ་དང་། སྙོམས་ལས་ཀྱིས་ཉམས་པ་དང་། འདུན་པའི་ཡུལ་ཐ་དད་
པས་ཉམས་པ་དང་། འདོད་ཆེན་ཆུང་བ་དང་འདོད་ཆེན་ཆུང་བ་མ་ཡིན་པ་ཉིད་ཀྱིས་ཉམས་
པ་དང་། སྦྱངས་པའི་ཡོན་ཏན་དང་ལྡན་པ་དང་མི་ལྡན་པ་དག་དང་། དགེ་བ་དང་དགེ་བ་མ་ཡིན་
པའི་ཆོས་ཉིད་དང་། གཏོང་བ་དང་སེར་སྣ་བྱེད་པ་དང༌། སྦྱིན་པ་དང་མི་ལེན་པ་དང་། མགོ་སྨོས་
པས་གོ་བ་དང་། རྣམ་པར་སྤྲོས་པས་གོ་བ་ཉིད་དང༌།མདོ་ལ་སོགས་པའི་ཆོས་མངོན་པར་

ཤེས་པ་དང་མངོན་པར་མི་ཤེས་པ་ཉིད་དང༌། ཕ་རོལ་ཏུ་ཕྱིན་པ་དྲུག་དང་ལྡན་པ་དང་མི་ལྡན་
པ་ཞེས་བྱ་བ་ནི་བཅུ་ཚན་གསུམ་པའོ། །དེ་ཁོ་ན་བཞིན་དུ་ཐབས་དང་ཐབས་མ་ཡིན་པ་ལ་
མཁས་པ་དང་། གཟུངས་ཐོབ་པ་དང་མ་ཐོབ་པ་དག་དང་། ཡི་གེར་འདྲི་འདོད་པ་དང་ཡི་གེར་འདྲི་
མི་འདོད་པ་དག་དང༌། འདོད་པའི་འདུན་པ་དང་བྲལ་བ་དང་མ་བྲལ་བ་ཉིད་ཅེས་བྱ་བ་བཞི་དང་།
ངན་སོང་གི་འགྲོ་བ་ལ་ཕྱིར་ཕྱོགས་པ་དང༌། བདེ་འགྲོར་འགྲོ་བ་ལ་ཡིད་བདེ་བ་སྟེ་གཉིས་དང་།
འཆད་པ་པོ་དང་ཉན་པ་པོ་དག་སྔ་མ་དང་ཕྱི་མ་གང་ཡང་རུང་བ་འབྲེལ་བས་གྲངས་བཞིན་དུ་
གཅིག་པུ་དང་། འཁོར་ལ་མངོན་པར་དགའ་བ་ཉིད་དང་། གོ་སྐབས་མི་འབྱེད་པ་ཉིད་དག་
རྗེས་སུ་འབྲེལ་བར་འདོད་པ་ཉིད་དང་། ཟང་ཟིང་ཅུང་ཟད་ཙམ་འདོད་པ་ཉིད་དང་། དེ་སྦྱིན་པར་
མི་འདོད་པ་ཉིད་དང༌། སྲོག་གི་བར་ཆད་དུ་འགྱུར་པ་དང་མི་འགྱུར་བའི་ཕྱོགས་སུ་འགྲོ་བ་ཞེས་
བྱ་བ་བཞི་སྟེ་བཅུ་ཚན་བཞི་པའོ། །
དེ་བཞིན་དུ་མུ་གེ་བྱུང་བའི་ཕྱོགས་སུ་འགྲོ་བ་དང་མི་འགྲོ་བ་དང་། ཆོམ་རྐུན་པ་ལ་སོགས་
པས་བཀྲུགས་པའི་ཕྱོགས་སུ་འགྲོ་བ་དང་མི་འགྲོ་བ་དང་། ཁྱིམ་ལྟ་བས་ཡིད་མི་བདེ་བ་ཞེས་བྱ་
བ་གསུམ་དང་། བདུད་ཀྱིས་འབྱེད་པའི་སྦྱོར་བ་དང་། བཅོས་མ་ཉེ་བར་སྒྲུབ་པ་དང་། ཡུལ་ཇི་ལྟ་
བ་བཞིན་མ་ཡིན་པར་དགའ་བ་བསྐྱེད་པ་ཞེས་བྱ་བ་གཞན་གསུམ་སྟེ། དེ་ལྟར་ན་སྐྱོན་བཞི་བཅུ་
རྩ་དྲུག་ཡིན་ནོ། །གོ་རིམས་བཞིན་དུ་ཡོན་ཏན་དང་སྐྱོན་བླང་བ་དང་དོར་བས་སྦྱོར་བ་རྣམས་
བསྒོམ་པར་བྱ་བ་ནི་མཚན་ཉིད་ཤེས་པ་སྔོན་དུ་འགྲོ་བ་ཅན་ཡིན་པས་སྐྱོན་གྱི་འོག་ཏུ་དེ་དག་
གི་མཚན་ཉིད།
2 གང་གིས་མཚོན་དེ་མཚན་ཉིད་དུ། །ཤེས་བྱ་དེ་ཡང་རྣམ་པ་གསུམ། །
ཤེས་པ་ཁྱད་པར་བྱེད་པ་སྟེ། །ངོ་བོ་ཉིད་གང་མཚོན་བྱ་ཡང༌། ། །ཊཎ་ཞུ་
ཞེས་བྱ་བ་གསུངས་ཏེ། བྱེད་པར་སྒྲུབ་པས་འདིས་སྦྱོར་བ་རྣམས་མཚོན་པར་བྱེད་པས་ན།
ཤེས་པ་དང་། ཁྱད་པར་དང་། བྱེད་པ་དང་། ལས་སུ་སྒྲུབ་པས་དེ་རྣམས་མཚོན་པར་བྱ་བ་ཡིན་

པས་ངོ་བོ་ཉིད་ཀྱི་མཚན་ཉིད་དེ། མཚན་ཉིད་ནི་རྣམ་པ་བཞིར་ཤེས་པར་བྱའོ། །དེ་ལ་ཤེས་པའི་
མཚན་ཉིད་ཐམས་ཅད་མཁྱེན་པ་གསུམ་གྱི་དབྱེ་བས་ཐ་དད་པ་ལ་རེ་ཤིག་ཐམས་ཅད་ཤེས་པ་
ཞེས་འགོ།། དེ་བཞིན་གཤེགས་པ་འབྱུང་བ་དང༌། །འཇིག་རྟེན་འཇིག་མེད་བདག་ཉིད་དང༌། །
པ༑ སེམས་ཅན་སེམས་ཀྱི་སྤྱོད་པ་དང་། །དེ་བསྡུས་པ་དང་ཕྱིར་ལྟས་དང༌། །
མི་ཟད་པ་ཡི་རྣམ་པ་དང་། །ཆགས་བཅས་སོགས་དང་རྒྱ་ཆེན་དང༌། །
།ཆེན་པོར་གྱུར་དང་ཚད་མེད་དང་། །རྣམ་ཤེས་བསྟན་དུ་མེད་པ་དང༌། ། ij
F སེམས་བལྟར་མེད་དང་ཤེས་པ་དེ། །གཡོ་བ་ལ་སོགས་ཞེས་བྱ་དང༌། ། 
དེ་ལས་གཞན་ཡང་དེ་དག་ནི། །དེ་བཞིན་ཉིད་ཀྱི་རྣམ་པར་ཤེས། ། ༞ །
"5་ཌ་ཐུབ་པས་དེ་བཞིན་ཉིད་རྟོགས་དེ། །གཞན་ལ་བསྟན་པ་ཞེས་བྱ་འདི། །
ཀwnཌ་ཐམས་ཅད་ཤེས་པ་ཉིད་སྐབས་ཀྱི། །ཤེས་པའི་མཚན་ཉིད་བསྡུས་པ་ཡིན། །
ཞེས་བྱ་བ་གསུངས་ཏེ། དེ་བཞིན་གཤེགས་པ་འབྱུང་བ་དང་། འཇིག་རྟེན་འཇིག་པ་མེད་
པ་དང་། སེམས་ཅན་གྱི་སེམས་ཀྱི་སྤྱོད་པ་དང་། སེམས་བསྡུས་པ་དང་། སེམས་རྣམ་པར་
གཡེངས་པ་དང་། སེམས་མི་ཟད་པའི་རྣམ་པ་དང་། སེམས་འདོད་ཆགས་དང་བཅས་པ་ལ་སོགས་
པ་དང་། སོགས་པ་ཞེས་བྱ་བའི་སྒྲས་བསྡུས་པ་སེམས་འདོད་ཆགས་དང་བྲལ་བ་དང་། སེམས་
རྒྱ་ཆེན་པོ་དང་། སེམས་ཆེན་པོར་གྱུར་པ་དང་། སེམས་ཚད་མེད་པ་དང༌། སེམས་བསྟན་དུ་མེད་
པ་དང་། སེམས་བལྟར་མེད་པ་དང༌། སེམས་གཡོ་བ་ལ་སོགས་པ་དང་། གཡོ་བ་ལ་སོགས་
པ་དེ་བཞིན་ཉིད་ཀྱི་རྣམ་པ་ཅན་དང༌། དེ་བཞིན་གཤེགས་པས་དེ་བཞིན་ཉིད་རྟོགས་པ་དེ་གཞན་
ལ་བསྟན་ཅིང་བཏགས་པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས་
ཚུལ་བཞིན་དུ་ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན་ཤེས་པའི་
མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །དེའི་འོག་ཏུ་ལམ་ཤེས་པ་ཉིད་ཀྱི་

སྒོ་ནས། སྟོང་ཉིད་མཚན་མ་མེད་བཅས་དང༌། སྨོན་པ་རྣམ་པར་སྤངས་པ་དང༌།
སྐྱེ་མེད་འགག་པ་མེད་སོགས་དང་། །ཆོས་ཉིད་རྣམ་པར་འཁྲུག་མེད་དང་། །
ཆཁས་འདུ་མི་བྱེད་དང་རྣམ་མི་རྟོག །རབ་དབྱེ་མཚན་ཉིད་མེད་ཉིད་ལ། །
—༑༑ ལམ་ཤེས་ཉིད་ཀྱི་སྐབས་ཀྱི་ནི། །ཤེས་པའི་མཚན་ཉིད་ཡིན་པར་བཞེད། ། ཞི་དང་།
ཅེས་བྱ་བ་གསུངས་ཏེ། སྟོང་པ་དང༌། མཚན་མ་མེད་པ་དང་། སྨོན་པ་མེད་པ་དང༌། སྐྱེ་བ་
མེད་པ་དང་། འགག་པ་མེད་པ་དང་། སོགས་པ་ཞེས་བྱ་བའི་སྒྲས་བསྡུས་པ། ཀུན་ནས་ཉོན་
མོངས་པ་མེད་པ་དང་། རྣམ་པར་བྱང་བ་མེད་པ་དང་། དངོས་པོ་མེད་པ་དང་། ངོ་བོ་ཉིད་དང༌།
རྟེན་མེད་པ་དང་། ནམ་མཁའི་མཚན་ཉིད་དེ་དྲུག་དང་། ཆོས་ཉིད་རྣམ་པར་འཁྲུག་པ་མེད་པ་
དང་། འདུ་མི་བྱེད་པ་དང་། རྣམ་པར་མི་རྟོག་པ་དང་། རབ་ཏུ་དབྱེ་བ་དང་། མཚན་ཉིད་མེད་
པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་
ཤེས་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་
པ་ཡིན་ནོ། །དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་སྒོ་ནས། 
2དེ་ནི་ཉིད་ཀྱི་ཆོས་བརྟེན་ནས། །གནས་དང་གུས་པར་བྱ་བ་དང༌། །
། བླ་མ་ཉིད་དང་མཉེས་པ་དང༌། །དེ་ལ་མཆོད་དང་བྱེད་མེད་དང༌། །
ཀུན་ཏུ་འཇུག་མཁྱེན་གང་ཡིན་དང་། །མ་མཐོང་སྟོན་པར་མཛད་པ་དང་། །
འཇིག་རྟེན་སྟོང་ཉིད་རྣམ་པ་དང༌། །བརྗོད་དང་ཤེས་མཛད་མངོན་སུམ་མཛད། །
བསམ་མི་ཁྱབ་དང་ཞི་ཉིད་སྟོན། །འཇིག་རྟེན་འདུ་ཤེས་འགོག་པ་ལ། ། །2ཌ
རྣམ་པ་ཀུན་མཁྱེན་ཚུལ་ལ་ནི། །ཤེས་པའི་མཚན་ཉིད་ཅེས་བཤད་དོ།
།ཞེས་བྱ་བ་གསུངས་ཏེ། དེ་བཞིན་གཤེགས་པ་དེ་ཉིད་ཀྱི་ཆོས་ལ་མངོན་པར་བརྟེན་ནས་
གནས་པ་དང་། གུས་པར་བྱ་བ་དང་། བླ་མར་བྱ་བ་དང་། མཉེས་པར་བྱ་བ་དང་། མཆོད་པ་དང༌།
བྱེད་པ་མེད་པ་ཉིད་དང༌། ཐམས་ཅད་དུ་འགྲོ་བ་དང་། མ་མཐོང་བའི་དོན་སྟོན་པ་དང་། འཇིག་

རྟེན་སྟོང་པ་ཉིད་ཀྱི་རྣམ་པ་དང་། འཇིག་རྟེན་སྟོང་པ་ཉིད་དུ་བརྗོད་པ་དང་། འཇིག་རྟེན་སྟོང་
པ་ཉིད་དུ་ཤེས་པར་མཛད་པ་དང་། འཇིག་རྟེན་སྟོང་པ་ཉིད་དུ་མཐོང་བར་མཛད་པ་དང་། བསམ་
གྱིས་མི་ཁྱབ་པ་ཉིད་དུ་སྟོན་པ་དང་། ཞི་བ་ཉིད་དུ་སྟོན་པ་དང་། འཇིག་རྟེན་འགོག་པ་དང་། འདུ་
ཤེས་འགོག་པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་
བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་ཉིད་
རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། །དེ་ལྟར་བར་སྐབས་ཀྱི་ཚིགས་སུ་
བཅད་པ་དགུས་ཤེས་པའི་མཚན་ཉིད་སྤྱིའི་ངོ་བོ་ཉིད་དུ་བརྗོད་ནས། ཤེས་པའི་རྣམ་པས་ཡོངས་སུ་
བཅད་པ་རྣམས་ཀྱི་ཁྱད་པར་ཤེས་པར་བྱ་བ་ཡིན་པས་ཤེས་པའི་མཚན་ཉིད་ཀྱི་འོག་ཏུ་བར་
སྐབས་ཀྱི་ཚིགས་སུ་བཅད་པས་ཁྱད་པར་གྱི་མཚན་ཉིད། ཌ་ྟ"་"g༽་ཌ་ཀོ་ཤ་ཞིར་ཞོ་
བསམ་མི་ཁྱབ་སོགས་ཁྱད་པར་གྱིས། །ཁྱད་ཞུགས་བདེན་པའི་སྤྱོད་ཡུལ་ཅན། །
སྐད་ཅིག་མ་ནི་བཅུ་དྲུག་གིས། །ཁྱད་པར་མཚན་ཉིད་བཤད་པ་ཡིན། ། ཞེས་བྱ་བ་གསུངས་ཏེ། བསམ་གྱིས་མི་ཁྱབ་པ་དང་། མི་མཉམ་པ་ལ་སོགས་པའི་ཁྱད་པར་
གྱིས་ཁྱད་པར་དུ་བྱས་པའི་སྡུག་བསྔལ་ལ་སོགས་པའི་བདེན་པའི་ཡུལ་ཅན་ཆོས་དང་རྗེས་སུ་
ཤེས་པའི་བཟོད་པ་དང་ཤེས་པའི་མཚན་ཉིད་བཅུ་དྲུག་གིས་ལམ་ཤེས་པ་ཉིད་ལ་སོགས་པའི་སྦྱོར་
བ་དག་མཚོན་པས་ན་ཁྱད་པར་གྱི་མཚན་ཉིད་ཡིན་ནོ། །ཡང་བསམ་གྱིས་མི་ཁྱབ་པ་ལ་སོགས་
པའི་ཁྱད་པར་གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་པ་གསུམ་པོ། རྟ་ཎ་།ai
3 བསམ་མི་ཁྱབ་དང་མི་མཉམ་དང་། །གཞལ་དང་བགྲང་ལས་ཡང་དག་འདས། །
ཎཟོ་མ་འཕགས་པ་ཀུན་སྡུད་མཁས་པ་ཡིས། །རིག་བྱ་ཐུན་མོང་མིན་ཤེས་ཉིད། །
ཀྱྀ་ཤེས་མྱུར་བྲི་དང་གང་མེད་དང༌། །སྒྲུབ་དང་ཡང་དག་འགྲུབ་པ་དང༌། །girzla
དམིགས་པ་རྟེན་དང་བཅས་པ་དང་། །མཐའ་དག་པ་དང་ཡོངས་འཛིན་དང༌། ། 
རོ་མྱང་མེད་དང་ཁྱད་པར་ནི། །བཅུ་དྲུག་བདག་ཉིད་ཤེས་བྱ་སྟེ། ། 

གང་གིས་ལམ་ནི་གཞན་དག་ལས། །ཁྱད་དུ་འཕགས་པས་ཁྱད་པར་ལམ། །
ཞེས་བྱ་བ་གསུངས་ཏེ། ཡང་དག་པར་རྫོགས་པའི་སངས་རྒྱས་ལ་སོགས་པས་ལེགས་
པར་ཡོངས་སུ་བཟུང་བའི་ཤེས་རབ་ཀྱི་སྟོབས་ཀྱིས་བསམ་གྱིས་མི་ཁྱབ་པ་ཉིད་དང་། མི་མཉམ་
པ་ཉིད་དང་། གཞལ་བ་ལས་ཡང་དག་པར་འདས་པ་དང་། བགྲང་བ་ལས་ཡང་དག་པར་འདས་
པ་དང་། འཕགས་པའི་གང་ཟག་ཐམས་ཅད་སྡུད་པ་དང་། སྐྱེས་བུ་མཁས་པས་རིག་པར་བྱ་བ་
ཉིད་དང༌།ཉན་ཐོས་ལ་སོགས་པའི་སྤྱོད་ཡུལ་མ་ཡིན་པའི་དངོས་པོ་ཡོངས་སུ་ཤེས་པ་དང་།
རང་གི་ལུགས་ལས་ལྟོས་པའི་མངོན་པར་ཤེས་པ་ཤིན་ཏུ་མྱུར་བའི་ཤེས་པ་དང་། ཀུན་རྫོབ་དང་
དོན་དམ་པའི་བདེན་པ་ལ་བརྟེན་པའི་ཆོས་ཐམས་ཅད་བྲི་བ་མེད་པ་དང༌། གང་བ་མེད་པའི་ངོ་
བོ་དང་། འཁོར་གསུམ་རྣམ་པར་དག་པས་བྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ཏུ་
རབ་ཏུ་སྒྲུབ་པ་དང་། ཡང་དག་པའི་སྦྱོར་བས་བསྐལ་པ་དུ་མར་བསྒྲུབས་པའི་བསོད་ནམས་དང་
ཡེ་ཤེས་ཡང་དག་པར་འགྲུབ་པ་དང༌། རྣམ་པར་མི་རྟོག་པར་ཆོས་ཐམས་ཅད་ལ་དམིགས་
པ་དང་། ཆོས་ཀྱི་དབྱིངས་ཀྱི་ངོ་བོ་ཉིད་བྱང་ཆུབ་སེམས་དཔའི་རྟེན་དང༌། སྨོན་ལམ་ལ་སོགས་
པའི་ཕ་རོལ་ཏུ་ཕྱིན་པ་ཡོངས་སུ་ཚོགས་པའི་རྒྱུའི་ཚོགས་པ་དང་། དགེ་བའི་བཤེས་གཉེན་
གྱི་ཐབས་ཀྱིས་ཡོངས་སུ་བཟུང་བ་དང༌། མངོན་པར་ཞེན་པའི་རོ་མྱང་བ་མེད་པ་དང་བཅུ་དྲུག་
གི་བདག་ཉིད་ཅེས་བྱ་བ་ནི་གོ་རིམས་བཞིན་དུ་སྡུག་བསྔལ་ལ་སོགས་པའི་བདེན་པའི་སྐད་
ཅིག་མ་རྣམས་ཀྱི་ཁྱད་པར་ཡིན་ཏེ། གང་གིས་ཉན་ཐོས་ལ་སོགས་པའི་ལམ་རྣམས་ལས་བྱང་
ཆུབ་སེམས་དཔའ་ལ་སོགས་པའི་ལམ་ཤེས་པ་ཉིད་ལ་སོགས་པ་གཉིས་ནི་ཁྱད་པར་གྱི་ལམ་ཡིན་
པར་ཁྱད་ཞུགས་སོ། །དེའི་ཕྱིར་དེ་དག་གི་ནི་ཇི་སྐད་བཤད་པའི་ཁྱད་པར་དང་བྲལ་བའི་མངོན་
པར་ཞེན་པ་ལ་སོགས་པ་སྐྱེ་བའི་མཚན་ཉིད་ཀྱིས་གོ་སླ་བའི་ཕྱིར་མ་བཤད་དོ། །ཁྱད་པར་གྱི་
མཚན་ཉིད་ཀྱིས་རྣམ་པར་བཅད་པ་རྣམས་ཀྱི་བྱེད་པ་གང་ཡིན་ཞེ་ན། བར་སྐབས་ཀྱི་ཚིགས་སུ་
བཅད་པ་གཉིས་ཀྱིས་བྱེད་པའི་མཚན་ཉིད། །སྦ7ལྡཅུ་བམ་ནམ

ཕན་དང་བདེ་དང་སྐྱོབ་པ་དང༌། །མི་རྣམས་ཀྱི་ནི་སྐྱབས་དག་དང༌། །
གནས་དང་དཔུང་གཉེན་གླིང་དང་ནི། །ཡོངས་འདྲེན་པ་ཞེས་བྱ་བ་དང༌། །
ཆ།ཏེདྷ་ལྷུན་གྱིས་གྲུབ་དང་ཐེག་གསུམ་གྱི། །འབྲས་བུ་མངོན་སུམ་མི་བྱེད་དང༌། །
མཚོ་n ཐ་མ་རྟེན་གྱི་མཛད་པ་སྟེ། །འདི་ནི་བྱེད་པའི་མཚན་ཉིད་ཡིན། །  ཿ sཁ་ཆྱེཨཱཿun
ཞེས་བྱ་བ་གསུངས་ཏེ། མ་འོངས་པའི་ཕན་པ་དང་། ཚེ་འདིའི་བདེ་བ་དང་། སྡུག་བསྔལ་
མེད་པའི་རྣམ་པར་སྨིན་པ་མ་ཡིན་པའི་ཆོས་ཉིད་ཉེ་བར་བསྒྲུབ་པའི་དོན་གྱིས་ཐམས་ཅད་ཤེས་
པ་ཉིད་ཀྱི་ཕན་པ་ལ་སོགས་པའི་བྱེད་པ་གསུམ་མོ། །གཏན་དུ་ཕན་པ་དང་། སྡུག་བསྔལ་གྱི་
རྒྱུ་བཟློག་པ་དང༌། འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་རྟོགས་པ་དང་། རང་དང་
གཞན་གྱི་དོན་རྟོགས་པའི་རྟེན་གྱི་ངོ་བོ་དང༌། གཞན་གྱི་དོན་སྒྲུབ་པ་དང༌། སེམས་ཅན་གྱི་དོན་
ལྷུན་གྱིས་གྲུབ་པར་འཇུག་པ་དང༌། ཐེག་པ་གསུམ་གྱི་ངེས་པར་འབྱུང་བའི་འབྲས་བུ་མངོན་སུམ་དུ
་མི་བྱེད་པ་ཞེས་བྱ་བ་འདི་རྣམས་དུས་ཇི་ལྟ་བ་བཞིན་དུ་ཡང་དག་པར་ཉེ་བར་སྒྲུབ་པའི་དོན་
གྱིས་ལམ་ཤེས་པ་ཉིད་ཀྱི་སྐྱབས་ལ་སོགས་པའི་བྱེད་པ་བདུན་ནོ། །རྣམ་པ་ཐམས་ཅད་མཁྱེན་
པ་ཉིད་ཀྱི་ཆོས་ཐམས་ཅད་སྟོན་པ་ཉེ་བར་བསྒྲུབ་པའི་དོན་གྱིས་རྣམ་པ་ཐམས་ཅད་མཁྱེན་པ་
ཉིད་ལ་ནི་རྟེན་གྱི་མཛད་པ་གཅིག་སྟེ། དེ་ལྟར་ན་བྱེད་པའི་རྣམ་པ་དག་གིས་ཇི་ལྟ་བ་བཞིན་དུ་
ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚོན་པས་ན་བྱེད་པའི་མཚན་ཉིད་ཡིན་ནོ། །
བྱེད་པའི་མཚན་ཉིད་ཀྱིས་ཤེས་པར་བྱས་པ་རྣམས་ཀྱི་ངོ་བོ་ཉིད་གང་ཡིན་ཞེ་ན། བར་སྐབས་
ཀྱི་ཚིགས་སུ་བཅད་པ་གསུམ་གྱིས་ངོ་བོ་ཉིད་ཀྱི་མཚན་ཉིད། ་ལ་ལྷ་སྟོན་བྱེད་པ།
།།ཉོན་མོངས་རྟགས་དང་མཚན་མ་དང་། །མི་མཐུན་ཕྱོགས་དང་གཉེན་པོ་དག །
དབེན་དང་དཀའ་དང་ངེས་པ་དང༌། །ཆེད་དུ་བྱ་དང་མི་དམིགས་དང༌། །
མངོན་པར་ཞེན་པ་བཀག་པ་དང༌། །དམིགས་པ་ཞེས་བྱ་གང་ཡིན་དང༌། ། 
ཚན་ནམ་རེས་མི་མཐུན་ཐོགས་པ་མེད་དང་དེ། །གཞི་མེད་འགྲོ་མེད་སྐྱེ་མེད་དང༌། །

༈ དེ་བཞིན་ཉིད་ནི་མི་དམིགས་དང༌། །ངོ་བོ་ཉིད་བཅུ་དྲུག་བདག་ཉིད། །
། ། མཚོན་བྱ་ལྟ་བུར་མཚོན་པས་ན། །མཚན་ཉིད་བཞི་པར་བཞེད་པ་ཡིན། །
ཞེས་བྱ་བ་གསུངས་ཏེ། འདོད་ཆགས་ལ་སོགས་པའི་ཉོན་མོངས་པ་དང་། དེའི་རྟགས་
ལུས་ཀྱི་གནས་ངན་ལེན་དང་། དེའི་མཚན་མ་ཚུལ་བཞིན་མ་ཡིན་པ་ཡིད་ལ་བྱེད་པ་ལ་སོགས་
པ་དང་། འདོད་ཆགས་དང་འདོད་ཆགས་མེད་པ་ལ་སོགས་པ་མི་མཐུན་པའི་ཕྱོགས་དང་གཉེན་
པོ་དག་སྟོང་པ་ཉིད་ཀྱིས་ཐམས་ཅད་ཤེས་པ་ཉིད་ཀྱི་དབེན་པའི་ངོ་བོ་ཉིད་བཞིའོ། །དོན་དམ་པར་
མེད་པའི་སེམས་ཅན་མྱ་ངན་ལས་བཟླ་བར་དཀའ་བ་དང་། ཐེག་པ་གཞན་དུ་མི་ལྟུང་བའི་མཚན་
ཉིད་ཀྱི་མཐའ་གཅིག་ཏུ་ངེས་པ་དང༌། ཡུན་རིང་པོ་ནས་བསྒྲུབ་པར་བྱ་བ་མཆོག་ཉིད་ཀྱི་ཆེད་དུ་
བྱ་བ་དང་། བསྒོམ་པར་བྱ་བ་དང་སྒོམ་པ་པོའི་ཆོས་མི་དམིགས་པ་དང༌། དངོས་པོར་མངོན་པར་
ཞེན་པ་མཐའ་དག་བཀག་པ་ཞེས་བྱ་བ་དེ་ལྟ་བུ་དག་ནི་ལམ་ཤེས་པ་ཉིད་ཀྱི་ངོ་བོ་ཉིད་ལྔའོ། །ཐམས་
ཅད་ཤེས་པ་ཉིད་དང་ལམ་ཤེས་པ་ཉིད་ཀྱིས་བསྡུས་པའི་དངོས་པོའི་ཁྱད་པར་ལ་དམིགས་
པ་དང༌། འཇིག་རྟེན་གྱི་སྒྲུབ་པའི་འཛིན་པ་ལ་སོགས་པ་ལས་བཟློག་སྟེ་བསྟན་པས་མི་མཐུན་
པ་དང་། གཟུགས་ལ་སོགས་པ་ཐོགས་པ་མེད་པར་ཤེས་པ་དང་། ཤེས་བྱ་དང་ཤེས་པ་མི་དམིགས་
པས་གཞི་མེད་པ་དང༌། དེ་བཞིན་ཉིད་ཀྱིས་འགྲོ་བ་མེད་པ་དང༌། གཟུགས་ལ་སོགས་པ་ངོ་བོ་
ཉིད་མེད་པས་སྐྱེ་བ་མེད་པ་དང༌། དངོས་པོ་དང་དངོས་པོ་མེད་པ་ལ་སོགས་པ་གསུམ་གྱི་ངོ་
བོ་དེ་བཞིན་ཉིད་མི་དམིགས་པ་ཞེས་བྱ་བ་དེ་ལྟ་བུ་དག་ནི་རྣམ་པ་ཐམས་ཅད་མཁྱེན་པ་ཉིད་ཀྱི་
ངོ་བོ་ཉིད་བདུན་ནོ། །དེ་ལྟར་ན་ངོ་བོ་ཉིད་བཅུ་དྲུག་གིས་ཇི་ལྟ་བ་བཞིན་དུ་ཐམས་ཅད་མཁྱེན་
པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས་དེ་ལྟར་ན་བཞི་པ་
ངོ་བོ་ཉིད་ཀྱི་མཚན་ཉིད་དུ་བཞེད་དོ། །དེ་ལྟར་ན་སྤྱིར་གཅིག་ཏུ་བསྡོམས་ན་ནི་མཚན་ཉིད་དགུ་
བཅུ་རྩ་གཅིག་ཏུ་འགྱུར་རོ། །ཐར་པའི་ཆ་དང་མཐུན་པའི་དགེ་བའི་རྩ་བ་དང་ལྡན་པ་ཁོ་ན་ལ་ཇི་
སྐད་བཤད་པའི་སྦྱོར་བ་ཡོངས་སུ་ཤེས་པ་འབྱུང་བས་ཐར་པའི་ཆ་དང་མཐུན་པ།

ཏེ། །༣།༡ མཚན་མེད་རབ་ཏུ་སྦྱིན་ལ་སོགས། །ཡང་དག་སྒྲུབ་ལ་མཁས་པ་ནི། །
རྣམ་པ་ཐམས་ཅད་རྟོགས་འདི་ལ། །ཐར་པའི་ཆ་དང་མཐུན་པར་འདོད། །
ཅེས་བྱ་བ་གསུངས་ཏེ། མཚན་མ་མེད་པར་དམིགས་པའི་ཤེས་པའི་རྣམ་པས་སྦྱིན་པ་
ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་ཐམས་ཅད་མཁྱེན་པ་ཉིད་ལ་ཐུག་པ་རྣམས་རང་
གི་རྒྱུད་ལ་བསྐྱེད་པར་མཁས་པ་ནི་རྣམ་པ་ཐམས་ཅད་མངོན་པར་རྫོགས་པར་རྟོགས་པ་འདི་
ལ་ཐར་པའི་ཆ་དང་མཐུན་པ་ཡིན་པར་འདོད་དོ། །མཁས་པ་དེ་གང་ཡིན་ཞེ་ན། དེ་བསྟན་པའི་
ཕྱིར་བར་སྐབས་ཀྱི་ཚིགས་སུ་བཅད་པ། 
3 སངས་རྒྱས་སོགས་དམིགས་དད་པ་དང་། །སྦྱིན་སོགས་སྤྱོད་ཡུལ་བརྩོན་འགྲུས་དང་། །
ཕྱི་བསམ་པ་ཕུན་ཚོགས་དྲན་པ་དང་། །རྣམ་པར་མི་རྟོག་ཏིང་འཛིན་དང༌། ། ་ཨོ་ཀྱི་
ཆོས་རྣམས་རྣམ་པ་ཐམས་ཅད་དུ། །ཤེས་པའི་ཤེས་རབ་དང་རྣམ་ལྔ། ། 1j
༼ཌི རྫོགས་པའི་བྱང་ཆུབ་རྣོན་པོ་ཡིས། །རྟོགས་སླ་རྟུལ་པོས་རྟོགས་དཀར་བཞེད། །
ཅེས་བྱ་བ་གསུངས་ཏེ། དད་པ་དང༌། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་།
ཤེས་རབ་ཁྱད་པར་ཅན་དབང་པོའི་ངོ་བོ་ཉིད་མ་ཡིན་པ་གྲངས་བཞིན་དུ་སངས་རྒྱས་དང་། སྦྱིན་
པ་དང༌། བསམ་པ་ཕུན་སུམ་ཚོགས་པ་དང་། རྣམ་པར་མི་རྟོག་པ་དང་། ཆོས་ཐམས་ཅད་ཀྱི་
རྣམ་པ་ཐམས་ཅད་ཡོངས་སུ་ཤེས་པ་ལ་སོགས་པའི་ཡུལ་རྣམ་པ་ལྔ་ལ་མཁས་པ་ཡིན་ནོ། །དེ་
ལྟ་མོད་ཀྱི་ཐམས་ཅད་ཀྱིས་བླ་ན་མེད་པའི་བྱང་ཆུབ་འཐོབ་པ་མ་ཡིན་ཏེ། འདི་ལྟར་དད་པ་ལ་སོགས་
པ་ཆེན་པོ་རྣོན་པོས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྟོགས་པར་སླ་ལ། དེ་དག་
ཉིད་རྟུལ་པོས་ནི་རྟོགས་པར་དཀའོ་ཞེས་བྱ་བ་འདི་ནི་ཆོས་ཉིད་ཡིན་པས་ཤུགས་ཀྱིས་ན་འབྲིང་
པོ་རྣམས་ཀྱིས་ནི་རང་སངས་རྒྱས་ཀྱི་བྱང་ཆུབ་རྟོགས་ལ། ཆུང་ངུ་རྣམས་ཀྱིས་ནི་ཉན་ཐོས་ཀྱི་
བྱང་ཆུབ་རྟོགས་སོ་ཞེས་བྱ་བ་འདི་འཕངས་པ་ཡིན་ནོ། །ཐར་པའི་ཆ་དང་མཐུན་པ་སྐྱེས་པའི་སྤྲོ་
བ་ཅན་ལ་ངེས་པར་འབྱེད་པའི་ཆ་དང་མཐུན་པ་འབྱུང་བས།

དྲོ་བ་རྣམས་ཀྱི་དམིགས་པ་འདིར། །སེམས་ཅན་ཐམས་ཅད་ཡིན་པར་བསྔགས། །
། དེ་དག་ཉིད་ལ་སེམས་མཉམ་སོགས། །རྣམ་པ་དག་ནི་བཅུར་བཤད་དོ། །
2 ཆབདག་ཉིད་སྡིག་པ་ལས་ལྡོག་ཅིང༌། །སྦྱིན་ལ་སོགས་ལ་གནས་པས་གཞན། །
ལུའུ་ཆི་དེ་དག་ལ་ནི་འགོད་པ་དང་། །བསྔགས་པ་བརྗོད་དང་མཐུན་པ་ཉིད། ། an jpa
ལྟ རྩེར་གྱུར་དེ་བཞིན་བཟོད་པ་ནི། །རང་གཞན་རྟེན་ཅན་བདེན་ཤེས་པ། ། ་7༅་།ཋཾ
p" ཆོས་མཆོག་དེ་བཞིན་སེམས་ཅན་རྣམས། །སྨིན་བྱེད་སོགས་ཀྱིས་ཤེས་པར་བྱ། །
ཞེས་བྱ་བ་གསུངས་ཏེ། རྣམ་པ་ཐམས་ཅད་མངོན་པར་རྫོགས་པར་རྟོགས་པ་འདི་ལ་མཉམ་
པ་དང་། བྱམས་པ་དང་། ཕན་པ་དང་། ཁོང་ཁྲོ་བ་མེད་པ་དང་། རྣམ་པར་འཚེ་བ་མེད་པའི་སེམས་
ཀྱི་རྣམ་པ་ལྔ་དང་། ཕ་དང་མའི་སེམས་དང་། སྤུན་དང་སྲིང་མོའི་སེམས་དང་། བུ་དང་བུ་
མོའི་སེམས་དང་། བཤེས་དང་གྲོགས་ཀྱི་སེམས་དང༌། གཉེན་དང་སྣག་གི་གཉེན་འཚམས་
ཀྱི་སེམས་ཀྱི་རྣམ་པ་གཞན་ལྔས་སེམས་ཅན་ལ་དམིགས་པ་ནི་དྲོ་བར་གྱུར་པ་ཡིན་པར་བཞེད་དོ། །
མདོར་ན་མི་དགེ་བ་དང་དགེ་བ་ལ་གྲངས་བཞིན་དུ་སྤོང་བ་དང་ལེན་པའི་སྒོ་ནས་ལྡོག་པ་དང་
ཞུགས་པའི་བདག་ཉིད་ཅན། དེའི་སྒོ་ནས་གཞན་རྣམས་སྡིག་པ་ལས་ལྡོག་པ་དང་། དགེ་བ་ལ་
གནས་པ་དག་ལ་སྦྱོར་བའི་རྣམ་པ་གཉིས་དང༌། གཞན་བདག་ཉིད་དེ་བཞིན་ཉིད་དུ་ཞུགས་པ་
ལ་བསྔགས་པ་བརྗོད་དང༌། མཐུན་པར་བྱེད་པ་རྣམ་པ་གཉིས་པོ་ཆོས་ཀྱི་རབ་ཏུ་དབྱེ་བས་ནི་
རྣམ་པ་མཐའ་ཡས་པ་ཞེས་བྱ་བ་དེ་རྣམས་ཀྱིས་སེམས་ཅན་ལ་དམིགས་པ་ནི་རྩེ་མོར་གྱུར་
པ་ཡིན་ནོ། །རྩེ་མོར་གྱུར་པ་ལ་རང་དང་གཞན་གྱི་རྟེན་གྱི་དབྱེ་བས་དམིགས་པ་དང་རྣམ་
པ་དག་ཇི་ལྟ་བ་དེ་བཞིན་དུ་སྦྱོར་བ་དང་བསྔགས་པ་བརྗོད་པ་དང་མཐུན་པ་ཉིད་ཀྱི་རྣམ་པ་
རྣམས་ཀྱིས་རང་དང་གཞན་གྱི་རྟེན་གྱི་སྡུག་བསྔལ་ལ་སོགས་པའི་བདེན་པ་ལ་དམིགས་པ་ནི་
བཟོད་པ་ཡིན་ནོ། །སྔ་མ་བཞིན་དུ་རང་དང་གཞན་གྱི་རྟེན་ཅན་ཁོ་ན་སྨིན་པར་བྱེད་པ་དང་
གྲོལ་བར་བྱེད་པ་ལ་སོགས་པའི་རྣམ་པ་དག་གིས་སེམས་ཅན་ལ་དམིགས་པ་ནི་ཆོས་ཀྱི་མཆོག་ཡིན་

ཏེ། དེ་ལྟར་ན་ངེས་པར་འབྱེད་པའི་ཆ་དང་མཐུན་པ་ཡིན་ནོ། །རྣམ་པ་དང་ལམ་དང་གཞི་ཐམས་
ཅད་རྣམ་པར་བསྒོམ་པའི་དབྱེ་བས་གོ་རིམས་བཞིན་དུ་རྣམ་པ་ཐམས་ཅད་མཁྱེན་པ་ཉིད་ལ་སོགས་
པ་མངོན་པར་རྟོགས་པ་རྣམ་པ་གསུམ་ལ་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་
པ་རྟོགས་པ་སྔོན་དུ་འགྲོ་བས་འཇིག་རྟེན་ལས་འདས་པའི་མཐོང་བ་དང་སྒོམ་པའི་ལམ་རྟོགས་
པ་ཡིན་ལ། རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་གསུམ་ལ་ནི་སྒོམ་པ་
གོང་ནས་གོང་གི་གནས་སྐབས་ཀྱི་ཁྱད་པར་གྱིས་རྣམ་པ་ཐམས་ཅད་དུ་ཁྱད་པར་གྱི་ལམ་གྱིས་
བསྡུས་པའི་ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་རིམས་ཀྱིས་སྐྱེ་བ་ཡིན་པས་
ཅིག་ཅར་སྐྱེ་བ་དགག་པར་བྱ་བའི་ཕྱིར་ངེས་པར་འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པ་
ཡིན་པར་ཤེས་པར་བྱའོ། །ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་ལ་ཇི་སྐད་བཤད་
པའི་ངེས་པར་འབྱེད་པའི་ཆ་དང་མཐུན་པ་འབྱུང་བས་ཕྱིར་མི་ལྡོག་པའི་བྱང་ཆུབ་སེམས་དཔའི་
དགེ་འདུན་གྱི་མཚན་ཉིད།
༑ ངེས་འབྱེད་ཡན་ལག་ནས་བཟུང་སྟེ། །མཐོང་དང་གོམས་པའི་ལམ་དག་ལ། །
ོ༈ ། བྱང་ཆུབ་སེམས་དཔའ་གང་དག་གནས། །དེ་འདིར་ཕྱིར་མི་ལྡོག་པའི་ཚོགས། །
ཞེས་བྱ་བ་གསུངས་ཏེ། དཔའ་བོ་གང་དག་ངེས་པར་འབྱེད་པའི་ཆ་དང་མཐུན་པ་བཞི་དང་།
མཐོང་བའི་ལམ་དང་སྒོམ་པའི་ལམ་འཆད་པར་འགྱུར་བ་ལ་དེ་དང་དེ་རྟོགས་པའི་ཚུལ་གྱིས་
གནས་པ་དེ་དག་ནི། བྱང་ཆུབ་སེམས་དཔའ་སློབ་པ་ཕྱིར་མི་ལྡོག་པའི་དགེ་འདུན་ཡིན་ནོ། །བམ་
པོ་བཞི་པ། །དེ་རྣམས་ཀྱི་མཚན་ཉིད་མ་འདྲེས་པ་གང་ཡིན་ཞེ་ན། རེ་ཤིག་བར་སྐབས་ཀྱི་
ཚིགས་སུ་བཅད་པ་གཅིག་གིས་ངེས་པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་
མཚན་ཉིད། །
7 གཟུགས་ལ་སོགས་ལས་ལྡོག་སོགས་རྟགས། །རྣམ་པ་ཉི་ཤུར་བརྗོད་པ་ཡིས། །
ངེས་འབྱེད་ཡན་ལག་ལ་གནས་པའི། །ཕྱིར་མི་ལྡོག་པའི་མཚན་ཉིད་འདི། །

7ཞེས་བྱ་བ་གསུངས་ཏེ། གཟུགས་ལ་སོགས་པ་ལས་ལྡོག་པ་དང་ཐེ་ཚོམ་མེད་པ་ལ་སོགས་
པའི་རྣམ་པ། རྣམ་པ་ཉི་ཤུས་ངེས་པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་ཕྱིར་
མི་ལྡོག་པའི་མཚན་ཉིད་ཤེས་པར་བྱ་བ་ཡིན་ནོ། །ཡང་ལྡོག་པ་ལ་སོགས་པའི་མཚན་ཉིད་དེ་དག་
གང་ཡིན་ཞེ་ན། དེ་དག་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ་དྲུག་པོ། mཊོ་2
གཟུགས་ལ་སོགས་ལས་ལྡོག་པ་དང་། །ཐེ་ཚོམ་མི་དལ་ཟད་པ་དང༌། ཱ་ཎ
ཧཱུཾ་རབདག་ཉིད་དགེ་བ་ལ་གནས་ཤིང་། །གཞན་དག་དེ་ལ་འགོད་པ་དང༌། ། ཿ་2ཥོ
"གཞན་གྱི་རྟེན་ཅན་སྦྱིན་སོགས་དང༌། །ཟབ་མོའི་དོན་ལའང་སོམ་ཉི་མེད། །
༢༣༢བྱམས་ལུས་སོགས་དང་སྒྲིབ་པ་ནི། །རྣམ་པ་ལྔ་དང་མི་འགྲོགས་དང༌། །
བག་ལ་ཉལ་ཀུན་འཇོམས་པ་དང་། །དྲན་པ་དང་ནི་ཤེས་བཞིན་དང༌། །
ཌ གོས་ལ་སོགས་པ་གཙང་བ་དང༌། །ལུས་ལ་སྲིན་བུ་རྣམས་མི་འབྱུང༌། ། 7
དད་བཤེར་ས་གྱ་གྱུ་མེད་སེམས་སྦྱངས་པ་ནི། །ལེན་དང་སེར་སྣ་མེད་སོགས་དང༌། །
མདོ། ཆོས་ཉིད་ལྡན་པར་འགྲོ་ཉིད་དང༌། །སེམས་ཅན་དོན་དུ་དམྱལ་ཚོལ་དང༌། །
གཞན་གྱིས་བཀྲི་བར་མི་བཏུབ་དང་། །ལམ་གཞན་ཉེ་བར་སྟོན་བདུད་ལ། །
བདུད་ཅེས་བྱ་བར་རྟོགས་པ་དང་། །སངས་རྒྱས་དགེས་པའི་སྤྱོད་པ་སྟེ། །
༣ཊ་ཀྱི་རྟགས་ནི་ཉི་ཤུ་དེ་དག་གིས། །དྲོད་དང་རྩེ་མོ་བཟོད་བཅས་དང༌། ། ཟ
༄། །ཚེ ཆོས་མཆོག་རྣམས་ལ་གནས་པ་ནི། །རྫོགས་པའི་བྱང་ཆུབ་ལས་མི་ལྡོག །
ཅེས་བྱ་བ་གསུངས་ཏེ། ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པའི་ཆོས་ལས་
ལྡོག་པ་དང་། ཤེས་ནས་དད་པ་ཐོབ་པས་ཐེ་ཚོམ་ཟད་པ་དང་། སྨོན་ལམ་གྲུབ་པས་ལོག་པར་
ལྟ་བ་དང་། དམྱལ་བ་དང་། ཡི་དྭགས་དང་། དུད་འགྲོར་སྐྱེ་བ་དང་། སངས་རྒྱས་ཀྱི་བཀའ་
མི་ཐོས་པ་དང༌། ཡུལ་མཐའ་འཁོབ་ཏུ་སྐྱེ་བ་དང་། དབང་པོ་མ་ཚང་བ་དང་། གླེན་པ་དང་ལྐུགས་
པའི་དངོས་པོ་དང༌། ལྷ་ཚེ་རིང་པོར་སྐྱེ་བ་ཞེས་བྱ་བ་མི་ཁོམ་པ་བརྒྱད་ཟད་པ་དང་། སྙིང་རྗེས་

བདག་དང་གཞན་དགེ་བའི་ཆོས་ལ་སྦྱོར་བ་དང༌། བདག་དང་གཞན་དུ་རྗེ་བ་ཉིད་ཀྱིས་སེམས་
ཅན་གཞན་གྱི་ཡུལ་ལ་ཡོངས་སུ་བསྔོས་པའི་སྦྱིན་པ་ལ་སོགས་པ་དང་། ཆོས་ཡང་དག་པར་
རྟོགས་པས་ཟབ་མོའི་དོན་ལ་ཡང་སོམ་ཉི་མི་བྱེད་པ་དང་། གཞན་ལ་ཕན་པ་ཉིད་དུ་ཞུགས་
པས་བྱམས་པའི་ལུས་དང་ངག་དང་ཡིད་ཀྱི་ལས་དང་། སྦྱོར་བ་ཕུན་སུམ་ཚོགས་པས་སྒྲིབ་པ་
ལྔ་པོ། འདོད་པ་ལ་འདུན་པ་དང་། གནོད་སེམས་དང་། གཉིད་དང་། རྨུགས་པ་དང་། རྒོད་
པ་དང༌། འགྱོད་པ་དང༌། ཐེ་ཚོམ་དག་དང་མི་འགྲོགས་པ་དང་། གཉེན་པོ་རྣམ་པར་བསྒོམས་
པ་ཉིད་ཀྱིས་མ་རིག་པ་ལ་སོགས་པའི་བག་ལ་ཉལ་ཐམས་ཅད་འཇོམས་པ་དང་། རྟག་ཏུ་མཉམ་
པར་བཞག་པ་ཉིད་ཀྱིས་དྲན་པ་དང་། ཤེས་བཞིན་དང་ལྡན་པ་དང་། གཙང་སྦྲ་ཀུན་ཏུ་སྤྱོད་པ་
ཉིད་ཀྱིས་གོས་ལ་སོགས་པ་ཡོངས་སུ་སྦྱོང་བ་གཙང་བ་ཞེས་བྱ་བ་རྣམ་པ་བཅུ་གཅིག་དང་། དགེ་
བའི་རྩ་བ་འཇིག་རྟེན་ལས་མངོན་པར་འཕགས་པ་ཉིད་ཀྱིས་ལུས་ལ་སྲིན་བུའི་རིགས་བརྒྱད་
ཁྲི་མི་འབྱུང་བ་དང་། དགེ་བའི་རྩ་བ་རྣམ་པར་དག་པས་སེམས་གྱ་གྱུ་མེད་པ་དང་། རྙེད་པ་དང་
བཀུར་སྟི་ལ་སོགས་པ་ལ་མི་ལྟ་བ་ཉིད་ཀྱིས་ཕྱག་དར་ཁྲོད་པ་ཉིད་ལ་སོགས་པ་སྦྱངས་པའི་ཡོན་
ཏན་ཡང་དག་པར་ལེན་པ་དང༌། སྦྱིན་པ་ལ་སོགས་པའི་ཁྱད་པར་སྒྲུབ་པས་དེ་དག་དང་འགལ་
བ་སེར་སྣ་དང་འཆལ་བའི་ཚུལ་ཁྲིམས་ལ་སོགས་པ་མེད་པ་དང༌། ཆོས་ཐམས་ཅད་ཡང་དག་
པར་སྡུད་པ་ཉིད་ཀྱིས་ཆོས་ཉིད་དང་མི་འགལ་བར་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་
པར་འགྲོ་བ་དང་། འགྲོ་བ་བདག་ཉིད་ཀྱིར་བྱས་པ་ཉིད་ཀྱིས་གཞན་གྱི་དོན་དུ་དམྱལ་བ་འདོད་
པ་ཞེས་བྱ་བ་རྣམ་པ་དྲུག་དང་། རྟོགས་པ་ལ་ཡིད་ཆེས་པའི་ཆོས་ཉིད་ཀྱིས་གཞན་གྱིས་བཀྲིར་
མི་བཏུབ་པ་དང་། སངས་རྒྱས་ཉིད་ཀྱི་ཐབས་ཤེས་པ་ལ་མཁས་པ་ཉིད་ཀྱིས་ལམ་ལྟར་བཅོས་
པ་ཉེ་བར་སྟོན་པའི་བདུད་ལ་བདུད་ཉིད་དུ་རྟོགས་པ་ཞེས་བྱ་བ་རྣམ་པ་གཉིས་དང་། འཁོར་
གསུམ་རྣམ་པར་དག་པས་སྤྱོད་པ་ཐམས་ཅད་ལ་སངས་རྒྱས་དགེས་པ་ཞེས་བྱ་བ་རྣམ་པ་
གཅིག་གིས་གོ་རིམས་བཞིན་དུ་དྲོ་བ་དང་། རྩེ་མོ་དང་། བཟོད་པ་དང་། ཆོས་ཀྱི་མཆོག་རྣམས་

ལ་གནས་པའི་བྱང་ཆུབ་སེམས་དཔའ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་པར་
རྟགས་ཉི་ཤུ་པོ་འདི་དག་གིས་ཤེས་པར་བྱའོ། །ངེས་པར་འབྱེད་པའི་ཆ་དང་མཐུན་པའི་ཕྱིར་མི་
ལྡོག་པའི་མཚན་ཉིད་ཀྱི་འོག་ཏུ་མཐོང་བའི་ལམ་གྱི་ཕྱིར་མི་ལྡོག་པའི་མཚན་ཉིད་བར་སྐབས་ཀྱི་
ཌ མཐོང་བའི་ལམ་ལ་བཟོད་པ་དང༌། །ཤེས་པའི་སྐད་ཅིག་བཅུ་དྲུག་ནི། །
བྱང་ཆུབ་སེམས་དཔའ་མི་ལྡོག་པའི། །མཚན་ཉིད་ཡིན་པར་ཤེས་པར་བྱ། །
༧ ཞེས་བྱ་བ་གསུངས་ཏེ། སྡུག་བསྔལ་ལ་སོགས་པའི་བདེན་པའི་སྒོ་ནས་ཆོས་དང་རྗེས་སུ་
ཤེས་པའི་བཟོད་པ་དང༌། ཤེས་པའི་སྐད་ཅིག་མ་བཅུ་དྲུག་ནི་བྱང་ཆུབ་སེམས་དཔའ་མཐོང་
ཚིགས་སུ་བཅད་པ་གཅིག་གིས་གསུངས་པ།
བའི་ལམ་ལ་གནས་པ་རྣམས་ཀྱི་ཕྱིར་མི་ལྡོག་པའི་མཚན་ཉིད་ཡིན་ནོ། །སྐད་ཅིག་མའི་རྣམ་པ་
ཅི་འདྲ་བ་ཞིག་མཚན་ཉིད་ཡིན་ཞེ་ན། རྣམ་པ་རྣམས་བར་སྐབས་ཀྱི་ཚིགས་སུ་བཅད་པ་ལྔས་
གསུངས་པ་ནི།
ཎཿༀ་ཀྱྀ་གཟུགས་སོགས་འདུ་ཤེས་ལྡོག་པ་དང༌། །སེམས་བརྟན་ཐེག་པ་དམན་དག་ལས། །
ཋཋརྣམ་ལྡོག་བསམ་གཏན་ལ་སོགས་པའི། །ཡན་ལག་ཡོངས་སུ་ཟད་པ་དང་། ། 5ཊ་
ལུས་སེམས་ཡང་བ་ཉིད་དང་ནི། །འདོད་ལ་སྤྱོད་ལ་ཐབས་མཁས་དང་། །
རྟག་ཏུ་ཚངས་པར་སྤྱོད་ཉིད་དང༌། །འཚོ་བ་རྣམ་པར་དག་ཉིད་དང༌། །
ཌོ་ཕུང་སོགས་བར་ཆད་བྱེད་རྣམས་དང༌། །ཚོགས་དང་དབང་སོགས་བཅས་པ་ཡི། །
ཌ། གཡུལ་འགྱེད་སེར་སྣ་ལ་སོགས་ལ། །སྦྱོར་དང་རྗེས་སུ་སྦྱོར་བ་ཡི། །
གནས་པ་སོ་སོར་བཀག་པ་དང༌། །ཆོས་ནི་རྡུལ་ཙམ་མི་དམིགས་ཉིད། །་
རང་གི་ས་ལ་ངེས་པ་ཉིད། །ས་གསུམ་ལ་ནི་གནས་པ་དང༌། ། མ་ལ་ཁལ་མ་དང་
༥ ཆོས་ཀྱི་དོན་དུ་སྲོག་གཏོང་བ། །དེ་འདྲའི་སྐད་ཅིག་བཅུ་དྲུག་ནི། ། ༢་རྟ་ཁ་
བློ་ལྡན་མཐོང་བའི་ལམ་གནས་ཀྱི། །ཕྱིར་མི་ལྡོག་པའི་རྟགས་དག་ཡིན། ། 

ཞ ཞེས་བྱ་བ་ཡིན་ཏེ། རང་གི་མཚན་ཉིད་སྟོང་པ་ཉིད་ཀྱིས་གཟུགས་ལ་སོགས་པའི་ཆོས་སུ་
རྟོག་པ་ལས་ལྡོག་པ་དང༌། སངས་རྒྱས་ལ་སོགས་པས་བྱིན་གྱིས་བརླབས་པས་བླ་ན་མེད་པའི་
བྱང་ཆུབ་ཀྱི་སེམས་བརྟན་པ་ཉིད་དང་། ཐེག་པ་ཆེན་པོའི་ཆོས་ཁྱད་པར་ཅན་བསྒྲུབས་པས་
ཉན་ཐོས་དང་རང་སངས་རྒྱས་ཀྱི་ཐེག་པ་ལས་སེམས་རྣམ་པར་ལོག་པ་དང་། ཆོས་རབ་ཏུ་རྣམ་
པར་འབྱེད་པའི་མཐུས་བསམ་གཏན་དང་གཟུགས་མེད་པའི་སྙོམས་པར་འཇུག་པ་ལ་སོགས་
པར་སྐྱེ་བའི་ཡན་ལག་ཡང་དག་པར་ཡོངས་སུ་ཟད་པ་ཞེས་བྱ་བ་བཞི་ནི་སྡུག་བསྔལ་གྱི་རྣམ་
པ་ཡིན་ནོ། །མི་དགེ་བ་དང་བྲལ་བ་ཉིད་ཀྱིས་ལུས་དང་སེམས་ཡང་བ་དང་། སེམས་ཅན་གདུལ་
བའི་ཐབས་ལ་མཁས་པའི་མཐུས་མངོན་པར་ཞེན་པ་མེད་པར་འདོད་པ་ལ་ཉེ་བར་སྤྱོད་པ་དང་།
ཡུལ་གྱི་ཉེས་དམིགས་མཐོང་བས་རྟག་ཏུ་ཚངས་པར་སྤྱོད་པ་ཉིད་དང་། སྐྱེས་བུ་དམ་པའི་ཆོས་
ཉིད་ཀྱིས་འཚོ་བའི་ཡོ་བྱད་ཡང་དག་པར་རྣམ་པར་དག་པ་ཉིད་ཅེས་བྱ་བ་བཞི་ནི་ཀུན་འབྱུང་
བའི་རྣམ་པ་ཡིན་ནོ། །སྟོང་པ་ཉིད་ལ་གནས་པ་ཉིད་ཀྱིས་ཕུང་པོ་དང་སྐྱེ་མཆེད་དང་ཁམས་
རྣམས་ལ་སྦྱོར་བ་དང་རྗེས་སུ་སྦྱོར་བ་དག་ཏུ་མི་བྱའོ་ཞེས་དེ་ལྟར་སྦྱོར་བ་དང་རྗེས་སུ་སྦྱོར་བའི་
གནས་པ་སོ་སོར་བཀག་པ་དང་། མི་མཐུན་པའི་ཕྱོགས་བསལ་བ་ཉིད་ཀྱིས་རྟོགས་པའི་བར་
ཆད་བྱེད་པའི་ཆོས་རྣམས་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་
བཀག་པ་དང་། རྣམ་པར་རྟོག་པའི་སྐྱོན་ཡོངས་སུ་ཤེས་པ་ཉིད་ཀྱིས་བྱང་ཆུབ་ཀྱི་ཚོགས་སྦྱིན་
པ་ལ་སོགས་པ་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གཏམ་ལ་གནས་པ་སོ་སོར་
བཀག་པ་དང་། གཟུང་བ་དང་འཛིན་པ་དག་སྤང་བར་བྱ་བ་ཉིད་ཀྱིས་དབང་པོ་དང་རྟེན་གྲོང་ཁྱེར་
ལ་སོགས་པའི་གཡུལ་འགྱེད་པ་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་
རྗེས་སུ་བཀག་པ་ཞེས་བྱ་བ་བཞི་ནི་འགོག་པའི་རྣམ་པ་ཡིན་ནོ། །སྤྲིན་པ་ལ་སོགས་པའི་ཁྱད་
པར་རྟོགས་པས་སེར་སྣ་དང་འཆལ་བའི་ཚུལ་ཁྲིམས་ལ་སོགས་པ་ལ་སྦྱོར་བ་དང་རྗེས་སུ་སྦྱོར་
བའི་གནས་པ་སོ་སོར་བཀག་པ་དང་། ཆོས་ཐམས་ཅད་རྣམ་པར་ཐར་པའི་སྒོ་གསུམ་གྱི་ངོ་བོ་

ཉིད་ཡིན་པས་རྟོག་པའི་ཆོས་རྡུལ་ཙམ་ཡང་མི་དམིགས་པ་དང༌། མངོན་པར་ཡིད་ཆེས་པ་ཐོབ་
པས་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་རང་གི་ས་གསུམ་ལ་ཇི་ལྟ་བ་བཞིན་དུ་
ངེས་པ་ཉིད་ཀྱིས་གནས་པ་དང་། གཅིག་ཏུ་གཞོལ་བ་ཉིད་ཀྱིས་རྣམ་པ་ཐམས་ཅད་མཁྱེན་པ་
ཉིད་ལ་སོགས་པའི་ཆོས་ཀྱི་དོན་དུ་སྲོག་གཏོང་བ་ཞེས་བྱ་བ་བཞི་ནི་ལམ་གྱི་རྣམ་པ་ཡིན་ཏེ། དེ་
ལྟར་ན་བཟོད་པ་དང་ཤེས་པའི་སྐད་ཅིག་མ་རྣམ་པ་བཅུ་དྲུག་གིས་བསྡུས་པ་འདི་རྣམས་ཡང་དག་
པར་ཐོབ་པ་ན། དག་པ་འཇིག་རྟེན་པ་གཟུང་བ་དང་། འཛིན་པར་མངོན་པར་མ་ཞེན་པའི་རྣམ་
པ་ཅན་རྗེས་ཀྱི་སེམས་ཀྱིས་བསྡུས་པས་རང་དང་མཐུན་པའི་འབྲས་བུ་གཟུགས་ལ་སོགས་
པའི་འདུ་ཤེས་བཟློག་པ་ལ་སོགས་པ་བསྐྱེད་པའི་ཕྱིར། བྱང་ཆུབ་སེམས་དཔའ་མཐོང་བའི་
ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་དག་ཡིན་ནོ། །རྣལ་འབྱོར་པ་རྣམས་ཀྱི་ཐ་སྙད་
ནི་སེམས་ཅན་གདུལ་བའི་དགོས་པའི་དབང་མ་གཏོགས་པར་ཐམས་ཅད་དུ་རྟོགས་པ་དང་
མཐུན་པ་ཁོ་ན་ཡིན་ནོ་ཞེས་ཤེས་པར་བྱ་བའི་ཕྱིར་ཉེ་བར་བཏགས་ནས་བཤད་དེ། དེ་ལྟ་མ་ཡིན་
ན་རྣལ་འབྱོར་པའི་རྒྱུད་ལ་སོ་སོ་རང་གི་རིག་པའི་སྐད་ཅིག་མ་རྣམས་ཇི་ལྟར་གཞན་ཡིད་ཆེས་
པར་བྱེད་པའི་མཚན་ཉིད་དག་ཡིན། དེའི་འོག་ཏུ་སྒོམ་པའི་ལམ་ལ་གནས་པའི་ཕྱིར་མི་ལྡོག་པའི་
མཚན་ཉིད་ཡིན་པ་ལས། ལུགས་ལས་ཁྱད་པར་མ་བཟུང་བར་ཁྱད་པར་ཅན་གྱི་བློ་མི་སྐྱེའོ་
ཞེས་འབྱུང་བའི་ཕྱིར་རེ་ཞིག་སྒོམ་པའི་ལམ་གྱི་ཁྱད་པར།
ར་ལྔ་ཨོ་སྒོམ་པའི་ལམ་ནི་ཟབ་པ་སྟེ། །ཟབ་མོ་སྟོང་པ་ཉིད་ལ་སོགས། ། miag02
ཟབ་པ་དེ་ནི་སྒྲོ་འདོགས་དང་། །སྐུར་བའི་མཐའ་ལས་གྲོལ་བ་ཉིད། ། ཡ
་ཅེས་བྱ་བ་གསུངས་ཏེ། སྟོང་པ་ཉིད་ལ་སོགས་པ་ལ་ཡང་གཟུགས་མེད་ལ། སྟོང་པ་ཉིད་
ལ་སོགས་པ་གཟུགས་ལས་གཞན་པ་ཡང་མ་ཡིན་པས་གོ་རིམས་བཞིན་དུ་སྟོང་པ་ཉིད་ལ་སོགས་
པ་ལ་སྒྲོ་འདོགས་པ་དང་སྐུར་བའི་མཐའ་ལས་གྲོལ་བ་ཉིད་གང་ཡིན་པ་དེ་ནི་ཟབ་མོ་སྟེ། སྟོང་
པ་ཉིད་ལ་སོགས་པ་ཡིན་ལ་ཟབ་མོ་ཉིད་དང་ལྡན་པའི་ཕྱིར་སྒོམ་པའི་ལམ་ཟབ་པ་ཡིན་ནོ། །དེ་

ལྟར་ཁྱད་པར་བསྟན་ནས་ཁྱད་པར་གྱི་གཞི།
ཅེས་ངེས་འབྱེད་ཡན་ལག་དང་མཐོང་བའི། །ལམ་དང་སྒོམ་པའི་ལམ་ཉིད་ལ། །
བལ་མི༑ ཡང་དང་ཡང་དུ་སེམས་པ་དང༌། །འཇལ་དང་ངེས་རྟོག་སྒོམ་པའི་ལམ། །
བཌ ཞེས་བྱ་བ་གསུངས་ཏེ། ཐོས་པ་དང་བསམ་པ་དང་། སྒོམ་པ་ལས་བྱུང་བའི་ཤེས་རབ་དག་
གམ། ཏིང་ངེ་འཛིན་གྱི་སྦྱོར་བ་དང་དངོས་དང་རྗེས་ལས་བྱུང་བའི་ཤེས་རབ་ཀྱིས་གོ་རིམས་
བཞིན་དུ།ངེས་པར་འབྱེད་པའི་ཡན་ལག་ལ་སོགས་པ་གསུམ་ལ་ངེས་པར་མཐོང་བའི་དོན་ཡང་
དང་ཡང་དུ་སེམས་པ་དང༌། འཇལ་བ་དང་ངེས་པར་རྟོག་པ་དག་ནི་སྒོམ་པའི་ལམ་རྒྱུན་ཆགས་
པ་ཡིན་ནོ། །དེ་རྣམ་པ་དུ་ཞིག་ཅེ་ན། དྲི་། ན་གྱིས་ཀེམོ་ཇeiཐུཌ་ཟེན་གྱི་བསྔོ་ཀཎཞོརྟ1ར
མ་ག་ཞུའུཌདེ་ནི་རྒྱུན་ཆགས་ཡིན་པའི་ཕྱིར། །ཆུང་དང་འབྲིང་དང་ཆེན་པོ་རྣམས། །
ནི་ཆ་མཁ ཆུང་ངུའི་ཆུང་སོགས་དབྱེ་བ་ཡིས། །རྣམ་པས་རྣམ་པ་དགུར་བཞེད་དོ། ། 71
༞ ཞེས་བྱ་བ་གསུངས་ཏེ། བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་
པའོ་ཞེས་འབྱུང་བའི་ཕྱིར་མུན་པ་ཤིན་ཏུ་ཆེན་པོ་ནི་སྣང་བ་ཆུང་ངུས་སེལ་ལ། ཆུང་ངུ་ནི་ཆེན་
པོས་སེལ་ཏོ་ཞེས་བྱ་བའི་དཔེས་རྣམ་པར་རྟོག་པ་ཆེན་པོ་དང་འབྲིང་དང་ཆུང་ངུ་རྣམས་རེ་རེ་
ཞིང་ཆེན་པོ་དང་འབྲིང་དང་ཆུང་ངུའི་བྱེ་བྲག་གིས་ཐ་དད་པའི་ཕྱིར། དེ་དག་གི་གཉེན་པོ་ཆུང་
ངུ་དང་འབྲིང་དང་ཆེན་པོ་རྣམས་ཀྱང་རེ་རེ་ཞིང་ཆུང་ངུ་དང་འབྲིང་དང་ཆེན་པོའི་བྱེ་བྲག་གིས་
ཐ་དད་པའི་ཕྱིར། དེ་ལྟར་ན་དོན་དམ་པར་སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་རྣམ་
པར་རྟོག་པའི་གཉེན་པོའི་དབྱེ་བ་ལས་གྲངས་བཞིན་དུ་འདོད་པའི་ཁམས་ལ་སོགས་པས་དགུ་
དག་ཏུ་རྣམ་པ་དགུ་རྒྱུན་ཆགས་སུ་འབྱུང་བའི་ཕྱིར་སྒོམ་པའི་ལམ་ཡིན་ནོ། །རྒྱལ་བའི་ཡུམ་དེ་དང་
དེ་ལས་རྣམ་པ་རེ་རེའི་དབང་དུ་མཛད་དེ། བསོད་ནམས་གྲངས་མེད་པ་དང་གཞལ་དུ་མེད་
པ་དང་། ཚད་མེད་པ་སྐྱེ་བར་གསུངས་པའི་ཕྱིར་བྱེ་བྲག་རྣམ་པ་མང་བ་མ་ཡིན་ནམ། ཇི་ལྟར་
རྣམ་པ་དགུ་ཞེས་བྱ་ཞེ་ན། 

ཉིད་གྲངས་མེད་ལ་སོགས་བསྟན་པ་རྣམས། །དམ་པའི་དོན་དུ་བཟོད་མ་ཡིན། །
ཀུན་རྫོབ་ཏུ་ནི་ཐུགས་བརྩེ་བའི། །རྒྱུ་མཐུན་དེ་དག་ཐུབ་པ་བཞེད། །
ཅེས་བྱ་བ་གསུངས་ཏེ། གྲངས་མེད་པ་དང་། གཞལ་དུ་མེད་པ་དང་། ཚད་མེད་པ་བསྟན་
པའི་ཚིག་ཏུ་བརྗོད་པའི་ངོ་བོ་རྣམས་ཀྱིས་ནི་དོན་དམ་པར་ན་སྒོམ་པའི་ལམ་ཇི་སྐད་བཤད་
པའི་མཚན་ཉིད་ཅན་དོན་གཅིག་ཏུ་རབ་ཏུ་སྦྱར་བ་ལ་ལྡོག་པ་ལ་ལྟོས་ནས་ཉེ་བར་བསྐྱེད་པའི་ཐ་དད་
པ་ཉིད་ཀྱི་ངོ་བོར་དབྱེ་བར་བྱ་བ་བཟོད་པ་མ་ཡིན་ནོ། །ཀུན་རྫོབ་ཏུ་ནི་བཤད་པའི་ཆོས་ཀྱི་ངོ་
བོ་ཉིད་ཇི་སྐད་བཤད་ཅིང་བསྟན་པ་དེ་དག་བྱིས་པའི་སྐྱེ་བོ་རྣམས་ལ་འབྲས་བུ་ཆེན་པོ་སྐྱེ་བ་
རབ་ཏུ་སྟོན་པ་ཉིད་ཀྱིས་དམིགས་པ་མེད་པའི་ཐུགས་རྗེ་ཆེན་པོའི་རང་བཞིན་གྱི་ཆོས་ཀྱི་དབྱིངས་
ཀྱི་རྒྱུ་མཐུན་པར་གྱུར་པ་ཡིན་པར་དེ་བཞིན་གཤེགས་པ་བཞེད་པས་མང་པོ་ཉིད་དུ་ཐལ་བར་
མི་འགྱུར་རོ། །སྟོང་པ་ཉིད་ཀྱི་མཚན་ཉིད་ཀྱིས་གོམས་པ་ཕུལ་དུ་བྱུང་བ་བྱར་མེད་པ་མ་ཡིན་ནམ།
དེའི་ཕྱིར་ཅུང་ཟད་ཀྱང་མི་བྱེད་པ་ཁོ་ནའོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་བསུ་
བར། དངོས་པོ་བརྗོད་དུ་མེད་པ་ལ། །ཉམས་པ་དང་ནི་འཕེལ་མི་རུང༌།
སྒོམ་ཞེས་བྱ་བའི་ལམ་གྱིས་ནི། །ཅི་ཞིག་ཉམས་ཤིང་ཅི་ཞིག་འཐོབ། །
ཅེས་བྱ་བ་གསུངས་ཏེ། ཆོས་ཉིད་ཀྱི་རང་གི་ངོ་བོར་འདོད་པའི་ལམ་གྱི་དངོས་པོ་ངོ་བོ་ཉིད་
མེད་པ་ཉིད་ཀྱིས་ཡང་དག་པར་ན་དེ་ཉིད་དང་གཞན་ཉིད་དང་གཉིས་ཀ་དང་གཉིས་ཀ་མ་ཡིན་
པ་ཉིད་དུ་བརྗོད་དུ་མེད་པ་ལ་སྒོམ་པ་ཕུལ་དུ་ཕྱིན་པར་བྱར་མེད་པའི་ཕྱིར། མི་མཐུན་པའི་
ཕྱོགས་དང་གཉེན་པོ་དག་གོ་རིམས་བཞིན་དུ་འབྲལ་བ་དང་སྐྱེ་བར་མི་རུང་ངོ་། །དེ་བས་ན་སྒོམ་
པ་ཞེས་བྱ་བའི་ལམ་གྱིས་མི་མཐུན་པའི་ཕྱོགས་ཀྱི་ངོ་བོ་ནི་ཅི་ཞིག་བོར་རྣམ་པར་བྱང་བ་ནི་ཅི་
ཞིག་འཐོབ་སྟེ། ཅུང་ཟད་ཀྱང་མི་བྱེད་པ་ཉིད་པས་ཉེ་བར་དགོད་པར་མི་བྱ་བ་ཁོ་ནའོ་ཞེ་ན་དེ་
ལྟ་མ་ཡིན་ཏེ། འདི་ལྟར།བྱང་ཆུབ་ཇི་ལྟ་དེ་བཞིན་དུ། །འདི་ནི་འདོད་པའི་དོན་སྒྲུབ་བྱེད། ། ཨོཾ་རྟ་

གནས་པའི་། བྱང་ཆུབ་དེ་བཞིན་ཉིད་མཚན་ཉིད། །དེ་ཡང་དེ་ཡི་མཚན་ཉིད་བཞེད།
༦ ཅེས་བྱ་བ་གསུངས་ཏེ། ཇི་ལྟར་ཁྱད་པར་དུ་བྱར་མེད་པའི་དེ་བཞིན་ཉིད་ཀྱི་བྱང་ཆུབ་སྤྲོས་
པ་མེད་པའི་ཡེ་ཤེས་ཀྱི་བདག་ཉིད་ཆོས་ཀྱི་སྐུ་ལ་སོགས་པའི་རང་བཞིན་གྱི་སངས་རྒྱས་ཀྱི་བདག་
པོ་ཙམ་གྱིས་གདུལ་བྱའི་སྐྱེ་བོ་རྣམས་ཀྱི་བསོད་ནམས་དང་། ཡེ་ཤེས་ཀྱི་རྗེས་སུ་མཐུན་པར་དོན་
ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས་མངོན་པར་འདོད་པའི་དོན་བྱེད་པ་དེ་བཞིན་དུ་
བསྒོམས་པས་གློ་བུར་གྱི་དྲི་མ་དང་བྲལ་བའི་སྒོ་ནས་མངོན་སུམ་དུ་བྱས་པའི་ལམ་དེ་བཞིན་ཉིད་
ཀྱི་མཚན་ཉིད་འདི་ཡང་ཀུན་རྫོབ་ཏུ་མངོན་པར་འདོད་པའི་དོན་གྱི་བྱ་བ་བྱེད་དོ། །དོན་དམ་པར་
ནི་ཉམས་པ་དང་འཕེལ་བ་དགག་པའི་ཚུལ་དུ་བཞེད་པས་དེའི་ཚེ་སྦྱོར་བ་མེད་པ་ཉིད་སྦྱོར་བ་ཡིན་
པའི་ཕྱིར་ཉེས་པ་མེད་དོ། །དེ་ལྟ་ཡིན་ན་ཡང་ཀུན་རྫོབ་ཏུ་ཡང་དོན་བྱེད་པར་མི་རུང་ངོ་སྙམ་
པའི་དོགས་པ་བསུ་བར། །སྣ་ཥྭ2།སྔ་ཤཱ་ཀྱི་མ་བྷོ་རིལ་བགླིཊ་ཌ་ནང་རྒྱ་ཥ་ཥཊ་སྐ
ཞེས།ཌ་ཆསེམས་ནི་སྔ་མས་བྱང་ཆུབ་པར། །རིགས་མིན་ཕྱི་མས་ཀྱང་མ་ཡིན། ། mj
ཞེས་བྱ་བ་གསུངས་ཏེ། སྔ་ཕྱིར་གྱུར་པའི་སེམས་རེ་རེ་ལ་སངས་རྒྱས་ཀྱི་བྱང་ཆུབ་སྒྲུབ་
པར་བྱེད་པའི་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་དོན་མཐའ་དག་མི་སྣང་བའི་ཕྱིར་
རེ་རེས་བྱང་ཆུབ་བར་ནི་རིགས་པ་མ་ཡིན་ནོ། །འདོད་པའི་དོན་སྒྲུབ་པར་བྱེད་པ་སྣང་བའི་སེམས་
ཅིག་ཅར་བྱུང་བ་མང་པོ་ཉིད་ཀྱིས་ཀྱང་མ་ཡིན་ཏེ། སེམས་ཅན་རྣམས་ནི་རྣམ་པར་ཤེས་པའི་
རྒྱུད་རེ་རེ་བའོ་ཞེས་འབྱུང་བས་མི་སྲིད་པའི་ཕྱིར་རོ། །བླ་ན་མེད་པའི་སངས་རྒྱས་ཀྱི་བྱང་ཆུབ་
སྒྲུབ་པར་བྱེད་པ་དྲན་པ་ཉེ་བར་བཞག་པ་ལ་སོགས་པ་སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་ཀྱི་བར་རྟོགས་པར་འགྱུར་བའི་རང་གི་ངོ་བོ་རིམ་གྱིས་འབྱུང་བ་སེམས་བྱུང་བ་སྔ་ཕྱིར་
གྱུར་པ་མང་པོ་ཉིད་ཀྱིས་ཀྱང་མ་ཡིན་ཏེ། དེ་བྱུང་མ་ཐག་ཏུ་རྗེས་སུ་འགྲོ་བ་མེད་པ་ཉིད་དུ་འཇིག་
པས་ན་ཕན་ཚུན་འབྲེལ་པ་མེད་པའི་ཕྱིར་རོ། །དེ་བས་ན་ཇི་ལྟར་དོན་ཁྱད་པར་ཅན་སྣང་བའི་
སེམས་བསྐྱེད་པའི་སྒོ་ནས་དོན་བྱེད་ཅེ་ན། དེ་ནི་ཡང་དག་པ་མ་ཡིན་པས། ཅོ་ingཨཱཎ

། མར་མེ་དཔེ་ཡི་ཚུལ་གྱིས་ནི། །ཟབ་མོའི་ཆོས་ཉིད་རྣམ་པ་བརྒྱད། །
ཅེས་བྱ་བ་གསུངས་ཏེ། ཇི་ལྟར་མེ་ལྕེ་དང་སྙིང་པོ་ཕྲད་པའི་སྐད་ཅིག་མ་དང་པོ་ལ་རང་གི་
རྒྱུས་ཕན་ཚུན་གྱི་སྒོ་ནས་དུས་མཉམ་པ་ཕྲད་པ་བསྐྱེད་པས་ཁྱད་པར་ཅན་དུ་མ་བྱས་པའི་ཕྱིར།
སྐད་ཅིག་མ་གཉིས་པ་མེད་པར་རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང་། བསྲེག་
པར་བྱ་བ་མེད་ལ། དེ་བཞིན་དུ་མེ་ལྕེ་དང་སྙིང་པོ་ཁྱད་པར་ཅན་སྐྱེ་བ་སྐད་ཅིག་མ་གཉིས་པ་ལ་ཡང་
རྟག་ཏུ་ཡོད་པ་ལ་སོགས་པར་ཐལ་བར་འགྱུར་བས་སྐད་ཅིག་མ་དང་པོ་མེད་པར་ཀུན་རྫོབ་
ཏུ་ཡང་འབྱུང་བ་མེད་པའི་ཕྱིར། རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་དང་། བསྲེག་
པར་བྱ་བ་མེད་དོ། །གང་གི་ཕྱིར་དེ་ལྟ་ཡིན་པ་དེའི་ཕྱིར་གང་གི་ཚེ་རྐྱེན་ཉིད་འདི་བ་ཙམ་གྱི་
བདག་ཉིད་ཀྱི་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་མ་བརྟགས་གཅིག་པུར་ཉམས་དགའ་
བ་ཉིད་དུ་རྒྱུ་དང་འབྲས་བུ་འབྲེལ་བའི་སྟོབས་ཀྱིས་གཉིས་ཀ་ཕྲད་པའི་ཁྱད་པར་ཅན་གྱི་སྐད་
ཅིག་དང་པོ་ལ་ལྟོས་ནས། དེས་བྱས་པ་མཐུ་ཕུལ་དུ་ཕྱིན་པ་དང་ལྡན་པའི་ཁྱད་པར་ཅན་སྐད་
ཅིག་མ་གཉིས་པ་ལ་སོགས་པ་ཡོད་ན། དེའི་ཚེ་རྒྱུ་མེད་པར་ཞིག་ཀྱང་རྒྱུ་དང་འབྲས་བུ་དག་གོ་
རིམས་བཞིན་དུ་དུས་མཉམ་དུ་སྐྱེ་བ་དང་འཇིག་པར་དམིགས་པས་སྲེག་པར་བྱེད་པ་དང་བསྲེག་
པར་བྱ་བ་ཡོད་དོ། །དེ་བས་ན་སྐད་ཅིག་མ་དང་པོས་ཀྱང་མེ་ལྕེའི་སྐད་ཅིག་མ་གཉིས་པ་ལ་མ་
ལྟོས་པར་སྙིང་པོ་མ་བསྲེགས་ལ། སྐད་ཅིག་མ་གཉིས་པས་ཀྱང་མེ་ལྕེའི་སྐད་ཅིག་མ་དང་པོ་ལ་
མ་ལྟོས་པར་སྙིང་པོ་མ་བསྲེགས་པ་ཞེས་བྱ་བ་མར་མེའི་དཔེའི་ཚུལ་སྐད་ཅིག་མ་སྔ་ཕྱིར་གྱུར་པ་
གཉིས་ཡུལ་གཅིག་ལ་ཉེ་བར་སྦྱོར་བ་ཤེས་པར་བྱེད་པ་ལྷུར་ལེན་པས་སྐད་ཅིག་མ་སྔ་མ་བཞིན་དུ་
བྱང་ཆུབ་སྒྲུབ་པར་བྱེད་པ་དངོས་པོ་ཚད་ཡོད་པ་ཞིག་སྣང་བའི་རྣམ་པར་ཤེས་པ་སྔ་མ་ལ་
བརྟེན་ནས། དེ་ལ་སྣང་བའི་དོན་གྱིས་དབེན་པ་ལྷག་པར་ཁྱད་པར་དུ་འཕགས་པའི་དོན་སྣང་
བའི་རྣམ་པར་ཤེས་པ་ཕྱི་མ་སྐྱེ་བས་བྱང་ཆུབ་འཐོབ་པར་རིགས་སོ། །ཇི་སྐད་སྨོས་པའི་དཔེ་ཁོ་
ནས་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་པས་སྒོམ་པའི་ལམ་ལ་

གནས་པའི་བྱང་ཆུབ་སེམས་དཔའ་ཕྱིར་མི་ལྡོག་པ་རྣམས་ཀྱི་མཚན་ཉིད་བརྗོད་པའི་ཕྱིར། ཟབ་
མོ་རྣམ་པ་བརྒྱད་ཡུལ་གང་ལ་ཡིན་ཞེ་ན། 
13 སྐྱེ་བ་དང་ནི་འགག་པ་དང༌། །དེ་བཞིན་ཉིད་དང་ཤེས་བྱ་དང༌། ། ཟཎཌnip
་ཤེས་དང་སྤྱོད་དང་གཉིས་མེད་དང་། །ཐབས་མཁས་པ་ལ་ཟབ་པ་ཉིད། །
ཅེས་བྱ་བ་གསུངས་ཏེ། སྐད་ཅིག་སྔ་མ་དང་ཕྱི་མ་དག་གིས་ཀྱང་མ་ཡིན་ངོ་བོ་ཉིད་མེད་
པས་ཀྱང་མ་ཡིན་ལ་སྒོམ་པས་རྟོགས་པར་བྱ་བའི་དོན་ཁྱད་པར་དུ་འཕགས་པ་བསྐྱེད་དོ་ཞེས་
བྱ་བ་རྟེན་ཅིང་འབྲེལ་བར་འབྱུང་བ་དང་། དངོས་པོ་ཐམས་ཅད་བྱུང་བ་ཉིད་ནས་རང་བཞིན་གྱིས་
ངོ་བོ་ཉིད་མེད་ལ་ཀུན་རྫོབ་ཏུ་ཡང་འགག་གོ་ཞེས་བྱ་བ་འགག་པ་དང་། གནས་སྐབས་ཐམས་
ཅད་དུ་དེ་བཞིན་ཉིད་གོམས་ཀྱང་དེ་མངོན་དུ་མི་བྱེད་ཅེས་བྱ་བ་དེ་བཞིན་ཉིད་དང༌། དེ་བཞིན་
ཉིད་ཀྱི་རང་བཞིན་གྱི་ཆོས་ཐམས་ཅད་ལ་སྦྱིན་པ་ལ་སོགས་པ་རྣམ་པ་དུ་མ་རྗེས་སུ་སྒྲུབ་པ་
ཞེས་བྱ་བ་ཤེས་བྱ་དང་། དེ་བཞིན་ཉིད་ཀྱི་ངོ་བོ་ཉིད་ཀྱིས་མཐོང་བ་མེད་པ་ཉིད་མཐོང་བ་ཡིན་
ནོ་ཞེས་བྱ་བ་ཤེས་པ་དང༌། ཆོས་ཉིད་ཀྱིས་ཐམས་ཅད་ལ་སྤྱོད་པ་མེད་པ་ཉིད་སྤྱོད་པའོ་ཞེས་བྱ་
བ་སྤྱོད་པ་དང་། གཉིས་སུ་མེད་པའི་ངོ་བོ་ཉིད་དུ་ཐམས་ཅད་སྒྲུབ་པ་ཞེས་བྱ་བ་གཉིས་སུ་མེད་
པ་དང༌། ཚོགས་ཐམས་ཅད་ཡོངས་སུ་རྫོགས་པ་ལ་དེའི་འབྲས་བུ་སངས་རྒྱས་ཉིད་མི་ཐོབ་པ་
ཞེས་བྱ་བ་ཐབས་ལ་མཁས་པ་སྟེ། བསམ་གྱིས་མི་ཁྱབ་པའི་རྣམ་པར་ཐར་པ་ཐོབ་པའི་སྒོ་ནས་
ཕན་ཚུན་འགལ་བའི་དོན་སྒྲུབ་པས་ཟབ་པ་ཉིད་ཡིན་ནོ། །སློབ་པ་ཕྱིར་མི་ལྡོག་པའི་ཚོགས་མཚན་
ཉིད་དང་བཅས་པ་བཤད་ཟིན་ཏོ། །སློབ་པའི་ཚོགས་ཀྱི་ཆོས་ཐོབ་པ་སངས་རྒྱས་ཉིད་ཐོབ་པར་
བྱ་བའི་ཕྱིར་འབད་པས། སངས་རྒྱས་ཉིད་འཐོབ་པའི་རྒྱུ་མཚན་འཁོར་བ་དང་མྱ་ངན་ལས་འདས་
པ་མཉམ་པ་ཉིད།
་ཆོས་རྣམས་རྨི་ལམ་འདྲ་བའི་ཕྱིར། །སྲིད་དང་ཞི་བར་མི་རྟོག་པ། །
སྐད་ལས་མེད་ལ་སོགས་ཀླན་ཀ་ཡི། །ལན་ནི་ཇི་སྐད་བཤད་པར་ཟད། །

ཅེས་བྱ་བ་གསུངས་ཏེ། འཁོར་བ་དང་རྣམ་པར་བྱང་བ་མི་མཐུན་པ་དང་གཉེན་པོ་རྣམས་
སྣང་བརྙན་ཙམ་གྱི་ངོ་བོས་རྨི་ལམ་དང་འདྲ་བ་ཉིད་དུ་རྟོགས་པའི་ཕྱིར་འཁོར་བ་དང་མྱ་ངན་
ལས་འདས་པ་དག་ལ་ཐ་དད་པ་ཉིད་དུ་རྣམ་པར་མི་རྟོག་པས་ན་མཉམ་པ་ཉིད་དོ། །རྨི་ལམ་དང་
འདྲ་བ་ཉིད་ཡིན་ན་མི་དགེ་བ་བཅུ་དང་སྦྱིན་པ་ལ་སོགས་པ་མེད་པས་གཉིད་མ་ལོག་པའི་
གནས་སྐབས་ན་ཡང་གཉིད་ལོག་པའི་གནས་སྐབས་བཞིན་དུ་འགྱུར་བ་མ་ཡིན་ནམ་ཞེས་བྱ་
བའི་ཀླན་ཀ་རྣམས་ཀྱི་ལན་ནི། ཇི་ལྟར་ཕྱི་རོལ་གྱི་དོན་དུ་སྨྲ་བའི་ལུགས་ལ་སྐད་ཅིག་མ་ཉིད་
ཀྱིས་རྒྱུ་མེད་པར་འཇིག་པ་ཡིན་ལ། གྲུབ་པའི་མཐའ་ལས་ཀྱང་། འཇིག་རྟེན་སྣ་ཚོགས་ལས་
ལས་སྐྱེས། །ཞེས་འབྱུང་བའི་ཕྱིར། དོན་དམ་པར་སུས་ཀྱང་སུ་ཡང་བསད་པ་ཡང་མེད་མ་བསད་
པ་ཡང་མ་ཡིན། སུས་ཀྱང་སུའི་ནོར་བླངས་པ་ཡང་མེད། མ་བླངས་པ་ཡང་མ་ཡིན་ཞེས་བྱ་བ་
ལ་སོགས་པའི་ཕྱོགས་ལ་རྒྱུན་འཇུག་པ་དང་འགལ་བའི་དངོས་པོ་བསྐྱེད་པ་ལ་གསོད་པ་ལ་སོགས་
པར་རྟོག་པའི་སྒོ་ནས་ཚུལ་བཞིན་མ་ཡིན་པའི་ཡིད་ལ་བྱེད་པ་ལ་སོགས་པ་དང་ལྡན་པ་ལ་
མི་དགེ་བ་ལ་སོགས་པ་དང་འདྲ་བར་སྲོག་གཅོད་པ་ལ་སོགས་པ་རྣམ་པར་འཇོག་པ་དེ་བཞིན་
དུ། དངོས་པོ་རྨི་ལམ་དང་འདྲ་ཡང་ཕྱིན་ཅི་ལོག་གི་འཆིང་བ་མཐའ་དག་མ་ཉམས་པ་རྣམས་
ལ་དེ་དང་མཐུན་པའི་དོན་གྱི་དངོས་པོ་ལ་སོགས་པ་ལ་མངོན་པར་ཞེན་པས་ཞེས་བྱ་བ་ལ་སོགས་
པའི་ལན་དེ་དང་དེ་ཕྱོགས་གཞན་ནས་གསུངས་སོ་ཞེས་བྱ་བར་ཁོང་དུ་ཆུད་པར་བྱའོ། །གཞན་
ཡང་། རྨི་ལམ་སེམས་ནི་གཉིད་ཀྱིས་ཉམས། །དེས་ན་འབྲས་བུ་འདྲ་མ་ཡིན། །ཞེས་བྱ་བས་དཔེ་
མ་གྲུབ་བོ། །དེ་བཞིན་དུ་རྨི་ལམ་ན་ཡང་དགེ་བ་དང་མི་དགེ་བ་སྤྱད་པ་ནི། སད་པའི་གནས་
སྐབས་ན་ཀྱེ་མ་བྱས་སོ་ལེགས་པར་བྱས་སོ་ཞེས་རྗེས་སུ་ཡི་རང་ན། རྗེས་ཀྱི་གནས་སྐབས་
ཀྱི་སེམས་ཀྱིས་མངོན་པར་ཞེན་པའི་གསོས་ཀྱིས་ཡོངས་སུ་གསོས་ཏེ། དེའི་ཕྱིར་ཡང་དཔེ་མ་
གྲུབ་པས་འཁོར་བ་དང་མྱ་ངན་ལས་འདས་པ་ནི་མཉམ་པ་ཉིད་དོ། །གཉིས་ཀ་མཉམ་པ་ཉིད་དུ་
རྣམ་པར་བསྒོམ་པ་ནི་རང་གི་སངས་རྒྱས་ཀྱི་ཞིང་དུ་སངས་རྒྱས་སུ་འགྱུར་བས་དེའི་འོག་ཏུ་སངས་

རྒྱས་ཀྱི་ཞིང་ཡོངས་སུ་དག་པ། ༣ གཟར་གྱི་ཁྲམ་པ་
ཀླུའི་སེམས་ཅན་འཇིག་རྟེན་དེ་བཞིན་དུ། །སྣོད་ཀྱི་འཇིག་རྟེན་མ་དག་པ། ། ཡོམ་
འདི དེ་ལ་དག་པར་བསྒྲུབ་པ་ཡིས། །སངས་རྒྱས་ཞིང་ནི་དག་པ་ཉིད། ། མ་ཡི་འཚོ་
ཅེས་བྱ་བ་གསུངས་ཏེ། སེམས་ཅན་དང་སྣོད་ཀྱི་འཇིག་རྟེན་གྱི་བྱེ་བྲག་གིས་སངས་རྒྱས་
ཀྱི་ཞིང་རྣམ་པ་གཉིས་ལ་གོ་རིམས་བཞིན་དུ་བཀྲེས་པ་དང་སྐོམ་པ་དང་། རྡོ་བ་དང་ཚེར་མ་
ལ་སོགས་པ་ཉིད་ཀྱིས་མ་དག་པ་གང་ཡིན་པ་དེའི་གཉེན་པོར་ལྷའི་ཉེ་བར་སྤྱད་པ་དང་། གསེར་
གྱི་ས་ཕྱོགས་ལ་སོགས་པ་དག་པ་བསྐྱེད་པའི་སྒོ་ནས་རྣམ་པར་དག་པ་ནི་སངས་རྒྱས་ཀྱི་ཞིང་
རྣམ་པར་དག་པའོ། །རང་གི་སངས་རྒྱས་ཀྱི་ཞིང་རྣམ་པར་དག་པ་བསྒྲུབ་པ་ནི་ཐབས་མཁས་
པས་སྐལ་བ་ཇི་ལྟ་བ་བཞིན་དུ་སངས་རྒྱས་ཀྱི་མཛད་པ་བྱ་དགོས་པས་ཐབས་ལ་མཁས་པ།
ཚུལ་པར་དུ། ཡུལ་དང་སྦྱོར་བ་ཅན་འདི་ནི། །དགྲ་རྣམས་ལས་ནི་འདས་པ་དང་། ། ཿjjj
པ་དང་། མི་གནས་ཇི་བཞིན་ཤུགས་དང་ནི། །ཐུན་མོང་མ་ཡིན་མཚན་ཉིད་དང༌། །ང་།
ལྷའི་རི་མ་ཆགས་པ་དང་མི་དམིགས་དང་། །མཚན་མ་སྨོན་ལམ་ཟད་པ་དང་། ། སྟོན་
pan དེ་ཡི་རྟགས་དང་ཚད་མེད་པ། །ཐབས་ལ་མཁས་པ་རྣམ་པ་བཅུ། ། ཨང་
ཞེས་བྱ་བ་གསུངས་ཏེ། བར་ཆད་ཀྱི་ཆོས་ལས་ཡང་དག་པར་རྒལ་བས་ལྷ་ལ་སོགས་
པའི་བདུད་ལས་འདས་པ་དང༌། ཆོས་ཐམས་ཅད་མཉམ་པ་ཉིད་རྣམ་པར་བསྒོམས་པས་མི་
གནས་པར་གནས་པ་དང་། སྨོན་ལམ་གྲུབ་པས་གཞན་གྱི་དོན་སྔོན་གྱི་ཤུགས་ཀྱིས་འཕངས་
པ་བྱེད་པ་དང་། དཀའ་བ་སྤྱོད་པ་ཐམས་ཅད་ཤིན་ཏུ་གོམས་པ་ཉིད་ཀྱིས་ཐུན་མོང་མ་ཡིན་པ་དང༌།
ཆོས་དཀར་པོ་རྣམ་པར་དག་པས་ཆོས་ཐམས་ཅད་ལ་འཛིན་པ་མེད་པ་དང་། རྣམ་པར་ཐར་
པའི་སྒོ་སྟོང་པ་ཉིད་ཀྱིས་མི་དམིགས་པ་དང༌། རྣམ་པར་ཐར་པའི་སྒོ་མཚན་མ་མེད་པ་ཉིད་
ཀྱིས་མཚན་མ་མེད་པ་དང༌། རྣམ་པར་ཐར་པའི་སྒོ་སྨོན་པ་མེད་པ་ཉིད་ཀྱིས་སྨོན་པ་མེད་པ་དང་།
དྲི་བ་སྔོན་དུ་བཏང་བ་ཅན་ཕྱིར་མི་ལྡོག་པའི་ཆོས་བརྗོད་པས་ཕྱིར་མི་ལྡོག་པའི་རྟགས་དང་། ཡུལ་

ཐམས་ཅད་ཤེས་པ་ཉིད་ཀྱིས་ཚད་མེད་པ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་རྣམ་པ་བཅུ་
མངོན་སུམ་དུ་བྱ་བ་ལ་དུས་དང་དུས་མ་ཡིན་པ་ཤེས་པའི་སྦྱོར་བ་ནི་ཐབས་ལ་མཁས་པ་ཡིན་
ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
ཅེས་བྱ་བ་ལས་སྐབས་བཞི་པའི་འགྲེལ་པའོ། །
སྐབས་ལྔ་པ་རྩེ་མོའི་སྦྱོར་བ། 
རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ། རབ་ཀྱི་མཐར་ཕྱིན་པའི་
རྟོགས་པ་འབྱུང་བས་གོ་སླ་བར་བྱ་བའི་ཕྱིར་རྟགས་ལ་སོགས་པ་བསྙད་པ་སྔོན་དུ་འགྲོ་བའི་རྩེ་
མོའི་མངོན་པར་རྟོགས་པ། 
ཕྲལ་སྟེ་རྨི་ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་ལྟ་ལ་སོགས། ། ་པ་ལ་
མི་དག།།རྩེ་མོར་ཕྱིན་པའི་སྦྱོར་བའི་རྟགས། །རྣམ་པ་བཅུ་གཉིས་དག་ཏུ་བཞེད།
ཏུ༑ ཅེས་བྱ་བ་གསུངས་ཏེ། ཤིན་ཏུ་གོམས་པའི་ཕྱིར་རྨི་ལམ་གྱི་གནས་སྐབས་ན་ཡང་ཆོས་ཐམས་
ཅད་རྨི་ལམ་དང་འདྲ་བ་ལ་སོགས་པར་ལྟ་བ་དང༌། ཉན་ཐོས་ལ་སོགས་པའི་ས་ལ་དགའ་བའི་
སེམས་མི་བསྐྱེད་པ་དང་། དེ་བཞིན་གཤེགས་པ་ལ་སོགས་པ་མཐོང་བ་དང་། སངས་རྒྱས་ཀྱི་
རྫུ་འཕྲུལ་གྱི་རྣམ་པར་འཕྲུལ་བ་དམིགས་པ་དང་། དམ་པའི་ཆོས་སྟོན་པའི་སེམས་སྐྱེ་བ་དང༌།
དམྱལ་བ་ལ་སོགས་པའི་སེམས་ཅན་མཐོང་བ་སྔོན་དུ་འགྲོ་བ་རང་གི་སངས་རྒྱས་ཀྱི་ཞིང་དུ་
ངན་སོང་སྤོང་བ་རྗེས་སུ་དྲན་པ་དང་། གྲོང་ཁྱེར་ལ་སོགས་པ་ཚིག་པ་རབ་ཏུ་ཞི་བར་བྱེད་པའི་
བདེན་པའི་བྱིན་གྱིས་བརླབས་གྲུབ་པ་དང༌། གནོད་སྦྱིན་ལ་སོགས་པ་མི་མ་ཡིན་པ་མེད་པར་
བྱེད་པའི་བདེན་པའི་ཚིག་གྲུབ་པ་དང༌། རང་ཉིད་མངོན་པར་ཤེས་པས་ཕ་རོལ་གནོན་པའི་དགེ་
བའི་བཤེས་གཉེན་བསྟེན་པ་དང་། རྣམ་པ་ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་

པ་དང་། ཆོས་ཐམས་ཅད་ལ་མངོན་པར་ཞེན་པ་མེད་པ་དང་། སངས་རྒྱས་ཀྱི་བྱང་ཆུབ་ལ་ཉེ་བར་
གྱུར་པ་ཞེས་བྱ་བ་རྣམ་པ་བཅུ་གཉིས་ནི་རྩེ་མོའི་མངོན་པར་རྟོགས་པ་ཐོབ་པའི་གནས་སྐབས་
ཀྱི་ཁྱད་པར་གྱི་རྟགས་ཡིན་ནོ།།དེ་ལྟར་རྟགས་ཀྱིས་མཚོན་པའི་རྣམ་པར་འཕེལ་བ་རྣམ་པ་དུ་
ཞིག་ཡོད་ཅེ་ན། རྣམ་པར་འཕེལ་བ།
ཉིརྵ།ཞË འཛམ་བུ་གླིང་གི་སྐྱེ་བོ་སྙེད། །སངས་རྒྱས་མཆོད་པའི་དགེ་ལ་སོགས། །
ལ་རྣམ་མང་དུ་ནི་དཔེར་མཛད་ནས། །རྣམ་འཕེལ་བཅུ་དྲུག་བདག་ཉིད་དོ། །
ཞེས་བྱ་བ་གསུངས་ཏེ། འཛམ་བུ་གླིང་ལ་སོགས་པ་སྟོང་གསུམ་གྱི་འཇིག་རྟེན་གྱི་ཁམས་
ཀྱི་སེམས་ཅན་སྙེད་ཀྱི་དེ་བཞིན་གཤེགས་པ་ལ་མཆོད་པ་པས་ལྷག་པ་དང་། ཁྱད་པར་དུ་ཤེས་
རབ་ཀྱི་ཕ་རོལ་ཏུ་ཕྱིན་པ་ཡིད་ལ་བྱེད་པ་དང༌། མི་སྐྱེ་བའི་ཆོས་ལ་བཟོད་པ་ཐོབ་པ་དང༌། བྱང་
ཆུབ་པར་བྱ་བ་དང་བྱང་ཆུབ་པར་བྱེད་པའི་ཆོས་རྣམས་མི་དམིགས་པ་དང་། དགེ་བ་བཅུ་ལ་སོགས་
པ་དང་། གཟུགས་མེད་པའི་སྙོམས་པར་འཇུག་པ་ཐོབ་པ་ལས་ཁྱད་པར་དུ་འཕགས་པ་དང༌།
ལྷའི་རིས་ཐམས་ཅད་ཉེ་བར་འོང་བ་དང་བདུད་ཐམས་ཅད་ཟིལ་གྱིས་གནོན་པ་དང་། སྟོན་
པ་དང་འདྲ་བར་སྐྱེ་བོ་ལ་མཚུངས་པར་གནས་པ་ཞེས་བྱ་བ་བསོད་ནམས་རྣམ་པ་བརྒྱད་དང་།
རྣམ་པ་ཐམས་ཅད་དུ་ཐབས་ལ་མཁས་པས་བསླབ་པ་ཡོངས་སུ་དག་པ་དང་། སངས་རྒྱས་ཀྱི་
རིགས་ཅན་དུ་འགྱུར་བ་དང་། འབྲས་བུ་སངས་རྒྱས་ཉིད་འཐོབ་པའི་རྒྱུ་མཚན་དང་། ཕ་རོལ་ཏུ་
ཕྱིན་པའི་མི་མཐུན་པའི་ཕྱོགས་ཀྱི་སེམས་མི་སྐྱེ་བ་དང་། གཟུགས་ལ་སོགས་པ་དང་ལྡན་པར་
རྟོགས་པའི་སེམས་རབ་ཏུ་མི་སྐྱེ་བ་དང་། ཕ་རོལ་ཏུ་ཕྱིན་པ་ཀུན་བསྡུས་པ་ཤེས་པ་དང་། ཕུན་སུམ་
ཚོགས་པ་ཐམས་ཅད་འཐོབ་པ་དང༌། ཡང་དག་པར་རྫོགས་པའི་བྱང་ཆུབ་ལ་ཉེ་བར་གྱུར་པ་
ཞེས་བྱ་བ་བསོད་ནམས་གཞན་རྣམ་པ་བརྒྱད། མེ་ཏོག་ལ་སོགས་པས་སངས་རྒྱས་མཆོད་པའི་དགེ་
བ་ལ་སོགས་པ་རྣམ་པ་མང་པོ་དཔེར་མཛད་ནས་གོང་ནས་གོང་དུ་ཁྱད་པར་དུ་འཕགས་པ་ཉིད་
ཀྱིས་གནས་སྐབས་བཅུ་དྲུག་གི་ངོ་བོ་ཉིད་ནི་རྣམ་པར་འཕེལ་བ་ཡིན་ནོ།།དེ་ལྟར་རྣམ་པར་འཕེལ་

བས་རྣམ་པར་སྤེལ་བའི་རང་དབང་དུ་གྱུར་པ་མཐར་ཕྱིན་པའི་མཚན་ཉིད་རྣམས་ནི་ངེས་པར་
བརྟན་པ་ཡིན་པས་ངེས་པར་བརྟན་པ། འོན་པའི་སྦ་ཎི་༡ཀ་ལྷག་༡༡པཆུ་ཀུ་ཨམོ་ཁ་རུ
སྐུ་ཌམ ཀུན་མཁྱེན་ཉིད་གསུམ་ཆོས་རྣམས་ཀྱི། །ཡོངས་སུ་རྫོགས་པ་བླ་མེད་པ། །
ེལ་ལུ་སེམས་ཅན་དོན་ཡོངས་མི་གཏོང་བ། །བརྟན་པ་ཞེས་ནི་མངོན་པར་བརྗོད། །
ཅེས་བྱ་བ་གསུངས་ཏེ། དེ་ལྟར་ཡང་དག་པའི་ཐབས་ལ་མཁས་པའི་སྟོབས་ཀྱིས་རྣམ་
པར་མི་རྟོག་པ་རྟོགས་པའི་གནས་སྐབས་ན། སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་སེམས་
ཅན་གྱི་དོན་ཡོངས་སུ་མི་གཏོང་བའི་མཚན་ཉིད། རྣམ་པ་ཐམས་ཅད་མཁྱེན་པ་ཉིད་ལ་སོགས་
པ་ཇི་སྐད་བཤད་པའི་ཐམས་ཅད་མཁྱེན་པ་ཉིད་གསུམ་གྱི་ཆོས་སེམས་བསྐྱེད་པ་ལ་སོགས་པ་
གོང་དུ་སྨོས་པ་རྣམས་ཡོངས་སུ་རྫོགས་པ་བླ་ན་མེད་པ་ནི་ངེས་པར་བརྟན་པ་ཡིན་ནོ། །དེ་ལྟར་
ངེས་པར་བརྟན་པར་བྱེད་པས་ངེས་པར་བརྟན་པར་འགྱུར་པའི་མཚན་ཉིད་ནི་སེམས་ཀུན་ཏུ་
གནས་པ་ཡིན་པས་སེམས་ཀུན་ཏུ་གནས་པ།
ཤཥྭརྟ།ཋ །ཌཌm
གླིང་བཞི་པ་དང་སྟོང་དག་དང༌། །སྟོང་གཉིས་གསུམ་དག་དཔེར་མཛད་ནས། །
བསོད་ནམས་མང་པོ་ཉིད་ཀྱིས་ནི། །ཏིང་འཛིན་ཡོངས་སུ་བསྒྲགས་པ་ཡིན། །
ཞེས་བྱ་བ་གསུངས་ཏེ། ཚད་སྲིད་པ་ནི་སྲང་ཚད་ཀྱིས་གཞལ་བར་ནུས་སོ་ཞེས་བྱ་བའི་ཚུལ་
གྱིས་གླིང་བཞི་བ་ལ་སོགས་པ་སྟོང་གསུམ་པའི་འཇིག་རྟེན་གྱི་ཁམས་རྣམས་ཀྱིས་ཕ་རོལ་ཏུ་
ཕྱིན་པ་ལ་སོགས་པ་ཐམས་ཅད་ཀྱི་ངོ་བོ་ཉིད་ཏིང་ངེ་འཛིན་གྱི་བསོད་ནམས་དང་ཡེ་ཤེས་ཀྱི་སོ་སོར་
དཔེར་མཛད་ནས། དེ་དག་ལས་ཁྱད་པར་དུ་འཕགས་ཤིང་ཚད་ལས་འདས་པའི་བསོད་ནམས་
མང་པོ་ཉིད་ཀྱིས་ཏིང་ངེ་འཛིན་གྱི་མཚན་ཉིད་བརྗོད་པ་ནི་སེམས་ཀུན་ཏུ་གནས་པ་ཡིན་
ནོ། །རྟགས་ལ་སོགས་པ་དེ་དག་ནི་གོ་རིམས་བཞིན་དུ་དྲོ་བ་ལ་སོགས་པ་ངེས་པར་འབྱེད་པའི་
ཆ་དང་མཐུན་པ་བཞིའི་ངོ་བོ་ཡིན་པར་ཁོང་དུ་ཆུད་པར་བྱའོ། །ངེས་པར་འབྱེད་པའི་ཆ་དང་མཐུན་
པའི་འོག་ཏུ་མཐོང་བའི་ལམ་ཡིན་ཏེ། དེ་ལ་མི་མཐུན་པའི་ཕྱོགས་གཉེན་པོ་དང་བཅས་པ་རྣམ་

པ་བཞི་ཡོད་པས་རེ་ཤིག་མི་མཐུན་པའི་ཕྱོགས་གཟུང་བར་རྣམ་པར་རྟོག་པ་གཉིས་པོ། འཇུག་
པ་དང་ནི་ལྡོག་པ་ལ། །གཟུང་བའི་རྣམ་རྟོག་སོ་སོར་དེ། རིམ་ལཌ་ཀོ་ངོ་
༈ །ཌཌ་ོ དགུ་ཡི་བདག་ཉིད་ཇི་བཞིན་ཡུལ། །མིན་པའི་བདག་ཉིད་དག་ཤེས་བྱ། །
ཞེས་བྱ་བ་གསུངས་ཏེ། འཇུག་པ་དང་ལྡོག་པ་མི་དམིགས་པ་དང་། དམིགས་པའི་ངོ་བོ་
ཉིད་དག་ལ་གོ་རིམས་བཞིན་དུ་བྱང་ཆུབ་སེམས་དཔའ་དག་ཉན་ཐོས་ལ་སོགས་པའི་ཆོས་
ལེན་པ་དང་འདོར་བའི་སྒོ་ནས་གཟུང་བའོ་ཞེས་གཟུང་བར་རྣམ་པར་རྟོག་པ་ཉོན་མོངས་
པ་དང་འདྲ་བ་མི་མཐུན་པའི་ཕྱོགས་སུ་གྱུར་པ་ཡུལ་གྱི་དབྱེ་བས་སོ་སོར་རྣམ་པ་དགུ་ཡོད་པ་
ནི་དངོས་པོ་དང་མ་འབྲེལ་བར་འཇུག་པ་ཉིད་ཀྱིས་ཕྱིན་ཅི་ལོག་ཏུ་སྣང་བའི་ཕྱིར་ཡུལ་ཇི་ལྟ་བ་
བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། །དེ་ལྟར་གཟུང་བར་རྣམ་པར་རྟོག་པའི་
ཕྱོགས་གཉིས་བསྟན་ནས་འཛིན་པར་རྣམ་པར་རྟོག་པ་གཉིས་པོ། ཁོ་ཡར་ལ་རྒྱ་ལ་
ཀིན་གྱི་སོ་སོའི་སྐྱེ་བོ་འཕགས་དབྱེ་བས། །སེམས་ཅན་རྫས་དང་བཏགས་ཡོད་པར། །
བྱང་ནི་རྣམ་རྟོག་འཛིན་པ་དག་ཏུ་འདོད། །དེ་དག་སོ་སོར་དགུ་བདག་ཉིད། ། ོ་ཆེ་
གལ་ཏེ་གཟུང་དོན་དེ་བཞིན་མེད། །དེ་དག་གང་གི་འཛིན་པར་འདོད། །
ལུ། དེ་ལྟར་དེ་དག་འཛིན་པ་ཡི། །ངོ་བོས་སྟོང་པའི་མཚན་ཉིད་དོ། ། ཉིན་ཁྱི་ལྷ་
ཞེས་བྱ་བ་གསུངས་ཏེ། སོ་སོའི་སྐྱེ་བོ་དང་འཕགས་པའི་གང་ཟག་དག་གི་གོ་རིམས་
བཞིན་དུ་སྐྱེས་བུ་རྫས་དང་བཏགས་པར་ཡོད་པའི་རྟེན་ཅན་གྱི་འཛིན་པ་དག་ཡོད་པས་འཛིན་
པར་རྣམ་པར་རྟོག་པ་གེགས་བྱེད་པ་ཡིན་པའི་ཕྱིར་མི་མཐུན་པའི་ཕྱོགས་སུ་གྱུར་པ་ཡུལ་གྱི་དབྱེ་
བས་སོ་སོར་རྣམ་པ་དགུ་ཡོད་པ་ནི། གང་གི་ཚེ་དེ་དག་གི་ཡུལ་གྱི་དངོས་པོར་གྱུར་པ་གཟུང་
བའི་དོན་དག་དེ་བཞིན་དུ་གཟུང་བའི་ངོ་བོར་ཡོད་པ་མ་ཡིན་ཞེས་བྱ་བ་དེའི་ཚེ་གང་གི་ཡང་འཛིན་
པ་མ་ཡིན་ཏེ། དེའི་ཕྱིར་དེ་དག་ནི་འཛིན་པའི་ངོ་བོས་དབེན་བའི་ངོ་བོ་ཡིན་པས་ཕྱིན་ཅི་ལོག་
ཏུ་སྣང་བའི་ཕྱིར་ཡུལ་ཇི་ལྟ་བ་བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། །གཟུང་

བའི་རྣམ་པར་རྟོག་པ་དང་པོ་འཇུག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན།
བརྟན་པ་ཡིན་ངོ་བོ་ཉིད་དང་རིགས་དང་ནི། །ལམ་ནི་ཡང་དག་འགྲུབ་པ་དང༌། ། 
། ཤེས་པའི་དམིགས་པ་མ་འཁྲུལ་དང༌། །མི་མཐུན་ཕྱོགས་དང་གཉེན་པོ་དང༌། །
ར་དྲོ་ཚn" རང་གིས་རྟོགས་དང་བྱེད་པ་དང༌། །དེ་ཡི་ལས་བྱའི་འབྲས་བུ་ལ། །
སྨར་ཚོ་འཇུག་པའི་ཕྱོགས་ཀྱི་རྟེན་ཅན་གྱི། །རྣམ་རྟོག་དེ་ནི་རྣམ་དགུར་འདོད། །
ཅེས་བྱ་བ་གསུངས་ཏེ། དབེན་པས་དབེན་པ་མ་རྟོགས་པའི་ངོ་བོ་ཉིད་དང་། ས་མི་གཡོ་
བ་ལ་སོགས་པ་ལ་འཇུག་པས་སངས་རྒྱས་ཀྱི་རིགས་སུ་ངེས་པ་དང་། སྒྱུ་མ་ལྟ་བུར་རྟོགས་
པས་མཐོང་བ་ལ་སོགས་པའི་ལམ་ཡང་དག་པར་འགྲུབ་པ་དང་། སྣང་བརྙན་ཙམ་དུ་ཟད་པས་
ཤེས་པའི་དམིགས་པ་མ་འཁྲུལ་བ་དང༌། ཡོན་ཏན་དང་སྐྱོན་མཐོང་བ་སྔོན་དུ་འགྲོ་བས་བླང་
བར་བྱ་བ་དང་། དོར་བར་བྱ་བ་ཉིད་ཀྱིས་གཉེན་པོ་དང་མི་མཐུན་པའི་ཕྱོགས་དང་དྲི་མ་ཐམས་
ཅད་དང་བྲལ་བ་ཉིད་ཀྱིས་རང་གིས་རྟོགས་པ་དང་། དམན་ཞིང་གྱ་ནོམ་པ་མ་ཡིན་པ་ཉིད་ཀྱིས་
ཉན་ཐོས་ལ་སོགས་པའི་ས་ཐག་སྲིང་པར་བྱེད་པ་དང༌། བསམ་པ་ཇི་ལྟ་བ་དང་མཐུན་པར་
སྤྲུལ་པས་སེམས་ཅན་གྱི་དོན་གྱི་ལས་དང་། ཡང་དག་པའི་ཐབས་ལ་མཁས་པའི་སྟོབས་ཀྱིས་
སྐྱེ་བོ་ཐམས་ཅད་མྱ་ངན་ལས་འདས་པ་ལ་དགོད་པར་བྱ་བའི་འབྲས་བུ་ལ་སྐྱོན་མེད་པ་ཉིད་
ཀྱིས་གཟུང་བར་བྱ་བ་ཉིད་དུ་འཇུག་པར་བྱའོ་ཞེས་བྱ་བ་གཟུང་བའི་རྣམ་པར་རྟོག་པ་དང་
པོ་འཇུག་པའི་ཕྱོགས་ཀྱི་རྟེན་ཅན་རྣམ་པ་དགུ་པོ་མཐོང་བའི་ལམ་གྱི་སྦྱོར་བའི་གནས་སྐབས་
ཀྱིས་སྤང་བར་བྱ་བར་བཞེད་པ་ཡིན་ནོ། །གཟུང་བའི་རྣམ་པར་རྟོག་པ་གཉིས་པ་ལྡོག་པའི་རྟེན་
ཅན་ཇི་ལྟར་རྣམ་པ་དགུ་ཡིན་ཞེ་ན།
སྲིད་དང་ཞི་བར་ལྟུང་བའི་ཕྱིར། །རྟོགས་པ་དམན་པ་ཉིད་དང་ནི། །
ཡོངས་སུ་འཛིན་པ་མེད་པ་དང༌། །ལམ་གྱི་རྣམ་པ་མ་ཚང་དང༌། ། 
ཁ གཞན་གྱི་རྐྱེན་གྱིས་འགྲོ་བ་དང༌། །ཆེད་དུ་བྱ་བ་ལོག་པ་དང༌། །

ཟོ༑ ཉི་ཚེ་བ་དང་སྣ་ཚོགས་ཉིད། །གནས་དང་འཇུག་ལ་རྨོངས་པ་དང༌། །ཀྱིས་དངོས་པོ་
གཟུ། ལྡོག་པའི་ཕྱོགས་ཀྱི་རྟེན་ཅན་ཏེ། །ཉན་ཐོས་ལ་སོགས་ཡིད་ལས་འབྱུང༌། ། སྒོ་ནས་
་ཞེས་བྱ་བ་གསུངས་ཏེ། འཁོར་བ་དང་མྱ་ངན་ལས་འདས་པ་གང་ཡང་རུང་བ་ཞིག་ཏུ་ལྟུང་
བ་ཉིད་ཀྱིས་རྟོགས་པ་དམན་པ་ཉིད་དང༌། དགེ་བའི་བཤེས་གཉེན་ཐབས་ལ་མཁས་པ་དང་
བྲལ་བ་ཉིད་ཀྱིས་ཡོངས་སུ་འཛིན་པ་མེད་པ་དང་། ཤེས་བྱའི་སྒྲིབ་པ་མཐ
མ་ཡིན་པ་ཉིད་ཀྱིས་སྒྲུབ་པའི་ལམ་མ་ཚང་བ་དང་། དེ་བཞིན་གཤེགས་པ་ལ་སོགས་པའི་གདམས་
ངག་ལ་ལྟོས་པ་དང་བཅས་པ་ཉིད་ཀྱིས་གཞན་གྱི་རྐྱེན་གྱིས་འགྲོ་བ་ཉིད་དང་། སེམས་ཅན་ཐམས་
ཅད་ཀྱི་མཆོག་ཉིད་ཀྱི་སེམས་ཆེན་པོ་ཉིད་ལ་སོགས་པ་ལ་མི་འཇུག་པ་ཉིད་ཀྱིས་ཆེད་དུ་བྱ་བ་
སྒྲིབ་པ་མཐའ་དག་གི་གཉེན་པོ་
ལོག་པ་དང་། ཉོན་མོངས་པའི་སྒྲིབ་པའི་གཉེན་པོ་ཉིད་ཀྱིས་ཉི་ཚེ་བའི་ལམ་གྱི་བྱེད་པ་དང༌།
དམིགས་པ་དང་བཅས་པ་ཉིད་ཀྱིས་འབྲས་བུ་དང་པོ་ལ་སོགས་པ་རྟོགས་པ་ཐ་དད་པ་ཉིད་དང་།
མ་རིག་པའི་བག་ལ་ཉལ་བ་ཐམས་ཅད་མ་སྤངས་པ་ཉིད་ཀྱི་གནས་པ་དང་འགྲོ་བ་མི་ཤེས་
པ་དང༌། ཐེག་པ་ཆེན་པོ་ཐམས་ཅད་སྡུད་པར་བྱེད་པ་ཉིད་ཀྱིས་རྣམ་པ་ཐམས་ཅད་མཁྱེན་པ་
ཉིད་མྱ་ངན་ལས་འདས་པ་ཐམས་ཅད་ཀྱི་མཇུག་ཏུ་འགྲོ་བ་ལ་ཉེས་པ་དང་བཅས་པ་ཉིད་ཀྱིས་
གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ་ཞེས་གཟུང་བར་རྣམ་པར་རྟོག་པ་གཉིས་པ་
ལྡོག་པའི་ཕྱོགས་ཀྱི་རྟེན་ཅན་ཉན་ཐོས་དང་རང་སངས་རྒྱས་ཀྱི་རྒྱུད་ལ་བླང་བར་བྱ་བ་ཉིད་དུ་འབྱུང་
བ་རྣམ་པ་དགུ་པོ་བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་གྱི་སེམས་དང༌།
སེམས་
ལས་བྱུང་བ་འཇུག་པའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ། །སོ་སོའི་སྐྱེ་བོའི་
འཛིན་པའི་རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་
ཞེ་ན
།།ཀུན་བློའཛིན་པ་དང་ནི་འདོར་བ་དང་། །ཡིད་ལ་བྱེད་དང་ཁམས་རྣམས་ནི། ། 3>

8གསུམ་པོ་དག་དང་ཉེར་འབྲེལ་དང་། །གནས་དང་མངོན་པར་ཞེན་པ་དང༌། །
ཆོས་ཀྱི་དངོས་པོ་བཏགས་པ་དང༌། །ཆགས་པ་དང་ནི་གཉེན་པོ་དང༌། །
ཇི་ལྟར་འདོད་བཞིན་འགྲོ་ཉམས་ལ། །འཛིན་པ་དང་པོར་ཤེས་པར་བྱ། །
ཞེས་བྱ་བ་གསུངས་ཏེ། ཀུན་རྫོབ་ཏུ་སྒྱུ་མ་བཞིན་དུ་འཛིན་པ་དང་གཏོང་བ་དང་། ཡང་དག་
པ་ཉིད་དུ་ཡིད་ལ་མི་བྱེད་པར་ཡིད་ལ་བྱེད་པ་དང་། ཆོས་ཉིད་ཀྱི་ཁམས་གསུམ་ཅར་དང་ཉེ་
བར་འབྲེལ་བ་དང་། སྟོང་པ་ཉིད་དུ་མི་གནས་པས་གནས་པ་དང་། དངོས་པོ་ལ་མངོན་པར་མ་
ཞེན་པས་ཐམས་ཅད་ལ་མངོན་པར་ཞེན་པ་དང་། རྫས་སུ་ཡོད་པ་མེད་པས་ཆོས་ཐམས་ཅད་
བཏགས་པ་དང་། དེ་ཁོ་ན་ཉིད་ཤེས་པའི་མ་ཆགས་པས་མངོན་པར་མ་ཞེན་པ་སྔོན་དུ་འགྲོ་
བའི་ཆགས་པ་དང་། མཉམ་པ་ཉིད་སྒོམ་པའི་གཉེན་པོ་ཉིད་ཀྱིས་གཉེན་པ་དང་། ཤེས་རབ་
ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱི་ཇི་ལྟར་འདོད་པ་བཞིན་དུ་འགྲོ་བ་ཐོགས་
པ་ལ་དོན་དམ་པའི་དངོས་པོར་མངོན་པར་ཞེན་པས་འཛིན་པར་རྣམ་པར་རྟོག་པ་དང་པོ་རྣམ་
པ་དགུ་མཐོང་བའི་ལམ་གྱི་སྦྱོར་བའི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ནོ། །
འཛིན་པར་རྣམ་པར་རྟོག་པ་གཉིས་པ་སྐྱེས་བུ་བཏགས་པར་ཡོད་པའི་རྟེན་ཅན་ཇི་ལྟར་རྣམ་
ཆེད་བཞིན་ངེས་པར་མི་འབྱུང་དང༌། །ལམ་ལ་ལམ་མིན་ངེས་འཛིན་དང༌། །  ཿ
་འགག་དང་བཅས་པའི་སྐྱེ་བ་དང༌། །དངོས་པོ་ལྡན་དང་མི་ལྡན་དང༌། །
༢ གནས་དང་རིགས་ནི་འཇིག་པ་དང་། །དོན་དུ་གཉེར་དང་རྒྱུ་མེད་དང་། །
ཁོ་ཕྱིར་རྒོལ་བ་ནི་དམིགས་པ་ལ། །འཛིན་པའི་རྣམ་རྟོག་གཞན་ཡིན་ནོ། །
པ་དགུ་ཡིན་ཞེ་ན།
ཞེས་བྱ་བ་གསུངས་ཏེ། ཉན་ཐོས་ལ་སོགས་པའི་ངེས་པར་འབྱུང་བ་ཉིད་ཀྱིས་ཆེད་དུ་བྱ་
བ་ཇི་ལྟ་བ་བཞིན་དུ་ངེས་པར་མི་འབྱུང་བ་དང་། རང་གི་མངོན་པར་འདོད་པའི་ལམ་མེད་པས་
ལམ་གཞན་ལ་ལམ་མ་ཡིན་པར་ངེས་པར་འཛིན་པ་དང་། རྒྱུ་དང་འབྲས་བུ་ཀུན་རྫོབ་ཀྱི་ངོ་

བོས་སྐྱེ་བ་དང་འགག་པ་དང་། བར་ཆད་མེད་པ་དང་ཅིག་ཤོས་སུ་སྣང་བ་ཉིད་ཀྱིས་དངོས་པོ་
་པ་དང་མི་ལྡན་པ་དང་། ནམ་མཁའ་ལ་གནས་པའི་བྱ་དང་འདྲ་བ་ཉིད་ཀྱིས་
གཟུགས་ལ་སོགས་པ་ལ་གནས་པ་དང་། བྱང་ཆུབ་ཀྱི་སེམས་བསྐྱེད་པ་ལ་སོགས་པའི་སྒོ་ནས་
ཉན་ཐོས་ལ་སོགས་པའི་རིགས་འཇིག་པ་དང༌། དེ་བཞིན་ཉིད་ལས་ཁྱད་པར་དུ་འཕགས་པའི་
ཆོས་མེད་པས་འདོད་པ་མེད་པ་དང་། དོན་དམ་པའི་བདེན་པ་ལ་བརྟེན་ནས་རྒྱུ་མེད་པ་དང༌། སེར་
སྣ་ཤིན་ཏུ་གོམས་པར་བྱས་པའི་ཆོས་ཉིད་ཀྱིས་བདུད་ལ་སོགས་པ་ཕྱིར་རྒོལ་པའི་དངོས་པོ་དམིགས་
པ་ལ་བཏགས་པའི་དངོས་པོར་མངོན་པར་ཞེན་པ་ཉིད་ཀྱིས་འཛིན་པའི་རྣམ་པར་རྟོག་པ་གཉིས་
པ་རྣམ་པ་དགུ་མཐོང་བའི་ལམ་གྱིསེམས་དང་སེམས་ལས་བྱུང་བ་འཇུག་པའི་གནས་སྐབས་
ཀྱིས་སྤང་བར་བྱ་བར་བཞེད་པ་ཡིན་ནོ། །དེ་ལྟར་ན་བར་སྐབས་ཀྱི་ཚིགས་སུ་བཅད་པ་དགུས་རྣམ་
པ་བཞི་ཉིད་ལས་སོ་སོར་མཐོང་བའི་ལམ་གྱི་མི་མཐུན་པའི་ཕྱོགས་རྣམ་པ་དགུ་ཡིན་ལ། དེ་དག་
སྤང་བ་ཉིད་དུ་གཉེན་པོ་རྣམ་པ་བཞི་ཡང་དེ་བཞིན་དུ་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་
པར་བྱའོ། །དེ་ལྟར་མཐོང་བའི་ལམ་ལ་མི་མཐུན་པའི་ཕྱོགས་གཉེན་པོ་དང་བཅས་པ་བསྟན་
ནས། བྱང་ཆུབ་ཆེན་པོ་སྒྲུབ་པར་བྱེད་པའི་མཐོང་བའི་ལམ་རྒྱུ་གང་དང་བཅས་པར་བཞེད་པའི་
རྒྱུ་གང་ཡིན་པ་དེ་བར་སྐབས་ཀྱི་ཚིགས་སུ་བཅད་པ།
༼ཟོ་(བྱང་ཆུབ་ལ་གཞན་སྟོན་པ་དང་། །དེ་ཡི་རྒྱུ་ནི་ཡོངས་གཏོང་དང༌། །
དེ་ཐོབ་བར་ཆད་མེད་པའི་རྒྱུ། །བསོད་ནམས་མང་པོའི་མཚན་ཉིད་དོ། །
ཞེས་བྱ་བ་གསུངས་ཏེ། འཆད་པར་འགྱུར་བའི་མཚན་ཉིད་ཅན་གྱི་བྱང་ཆུབ་ལ་གཞན་དག་
མཐོང་བའི་ལམ་ལ་སོགས་པ་སྟོན་པས་རབ་ཏུ་འགོད་པ་ནི་གཅིག་ཡིན་ནོ། །བྱང་ཆུབ་ཀྱི་རྒྱུ་
མཚན་ཁོ་ནར་དེ་དག་ལ་ཡང་དག་པའི་ཚིག་དང་། དོན་ལ་སོགས་པའི་སྒོ་ནས་ཤེས་རབ་ཀྱི་ཕ་
རོལ་ཏུ་ཕྱིན་པ་ཡང་དག་པར་སོ་སོར་གཏོད་པ་ནི་གཉིས་པ་ཡིན་ནོ། །བྱང་ཆུབ་ཐོབ་པར་བྱེད་
པའི་བར་ཆད་མེད་པའི་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་རང་གིས་སྒོམ་པ་ལ་སོགས་པའི་བསོད་

ནམས་ཆེས་མང་བའི་མཚན་ཉིད་ནི་གསུམ་པ་ཡིན་ནོ། །གང་གི་དོན་དུ་མཐོང་བའི་ལམ་རྒྱུ་དེ་ལྟ་
བུ་དང་བཅས་པར་བཞེད་པའི་བྱང་ཆུབ་ཆེན་པོ་དེ་གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་
པས་བྱང་ཆུབ་ཆེན་པོ། 
དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། ། 
ཟད་མེད་སྐྱེ་མེད་ཕྱིར་དེ་དག །གོ་རིམས་བཞིན་དུ་ཤེས་པར་བྱ། ། ཨཱཿལྷོ་
ཞེས་བྱ་བ་གསུངས་ཏེ། ཉོན་མོངས་པ་དང་ཤེས་བྱའི་སྒྲིབ་པའི་དྲི་མ་སྐྱེས་པ་དང་མ་སྐྱེས་
པ་ཉིད་དུ་བརྟགས་པ་རྣམས་ནི། ཆོས་ཀྱི་དབྱིངས་ལས་མ་གཏོགས་པར། །འདི་ལྟར་ཆོས་ཡོད་
མ་ཡིན་ཏེ། །ཞེས་འབྱུང་བས། ཆོས་ཀྱི་དབྱིངས་ཀྱི་ངོ་བོ་ཉིད་རྣམས་ནམ་མཁའ་བཞིན་དུ་འགག་
པ་དང་སྐྱེ་བ་མེད་པའི་ཕྱིར་རམ། གཅིག་དང་དུ་མའི་ངོ་བོ་ཉིད་དང་རྒྱུ་དང་འབྲས་བུས་ཚད་མ་
ལ་སོགས་པས་འཐད་པའི་དངོས་པོ་མེད་པས་ནམ་མཁའི་པདྨོ་བཞིན་དུ་འགག་པ་དང་སྐྱེ་བ་
མེད་པའི་ཕྱིར་གོ་རིམས་བཞིན་དུ་དྲི་མ་རྣམས་ཟད་པ་དང་མི་སྐྱེ་བའི་ཤེས་པ་ཆོས་ཐམས་ཅད་
ཕྱིན་ཅི་མ་ལོག་པར་རྟོགས་པའི་མཚན་ཉིད་ཆོས་ཀྱི་སྐུ་ལ་སོགས་པ་ཇི་ལྟ་བ་བཞིན་གྱི་བདག་
ཉིད་ནི་བྱང་ཆུབ་ཆེན་པོ་ཡིན་པར་བརྗོད་དོ། །གང་གི་ཕྱིར་དེ་ལྟ་ཡིན་པ་དེའི་ཕྱིར། གང་དག་དངོས་
པོ་འཇིག་པའི་བསམ་པས་ཟད་པ་ལ་ཟད་དོ་སྙམ་པའི་ཤེས་པ་དང་། དངོས་པོ་མི་སྐྱེ་བའི་བསམ་
པས་མི་སྐྱེ་བ་ལ་མི་སྐྱེའོ་སྙམ་པའི་ཤེས་པ་ནི་ཟད་པ་དང་མི་སྐྱེ་བའི་ཤེས་པ་ཡིན་པར་བརྗོད་
ཅིང་། བྱང་ཆུབ་ཀྱང་ཟད་པ་དང་མི་སྐྱེ་བ་ཤེས་པ་ཡིན་པར་བརྗོད་པ་དེ་དག་ལ་ཟད་པ་དང་མི་སྐྱེ་
བ་མེད་པ་ཁོ་ནས་ཤེས་པ་དེ་རུང་བ་མ་ཡིན་ནོ་ཞེས་བར་སྐབས་ཀྱི་ཚིགས་སུ་བཅད་པས་གསུངས་པ།
ཀྱི་འགོག་པ་མེད་པའི་རང་བཞིན་ལ། མཐོང་ཞེས་བྱ་བའི་ལམ་གྱིས་ནི། ། Bi;
ཡུཨ་ལུ་ཿ༅། རྣམ་པར་རྟོག་རིགས་ཅི་ཞིག་ཟད། །སྐྱེ་མེད་རྣམ་པ་ཅི་ཞིག་འཐོབ། ། ོ་ཆ
ཅེས་བྱ་བ་ཡིན་ཏེ། སྐྱེས་པ་དང་མ་སྐྱེས་པ་དག་གོ་རིམས་བཞིན་དུ་ཟད་པ་དང་སྐྱེ་བའི་
གེགས་བྱེད་པའི་མཚན་ཉིད་ཀྱི་འགོག་པ་དང་བྲལ་བ་དོན་དམ་པར་དེ་བཞིན་ཉིད་ཀྱི་ངོ་བོའི་

རང་བཞིན་ཡིན་ན་དངོས་པོ་ལ་ལོག་པར་མངོན་པར་ཞེན་པ་ཁྱེད་ཀྱིས་མཐོང་བའི་ལམ་གྱི་སྟོབས་
ཀྱིས་རྣམ་པར་རྟོག་པ་ལ་སོགས་པའི་ངོ་བོ་སྐྱེས་པ་ནི་ཅི་ཞིག་ཟད། མི་སྐྱེ་བའི་ཆོས་ཅན་མ་སྐྱེས་
པ་ནི་ཅི་ཞིག་སྐྱེས་ཏེ། ཅུང་ཟད་ཀྱང་མེད་པ་ཁོ་ན་ཡིན་པས་དེའི་ཕྱིར་ཁོ་བོ་ཅག་གི་གཞུང་ལུགས་
ཁོ་ན་ཁས་བླང་བར་བྱའོ་སྙམ་དུ་དགོངས་པ་ཡིན་ནོ། །དེ་ལྟ་མ་ཡིན་ཏེ། ཆོས་ཡང་དག་པར་ཡོད་
པར་ཁས་ལེན་ན་བཅོམ་ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་རྣམ་པར་རྟོག་པ་
རྣམ་པ་ཐམས་ཅད་དུ་སྤངས་པ་ངོ་མཚར་ཆེ་བའི་གནས་ཡིན་ནོ། ། ཞེས་བར་སྐབས་ཀྱི་ཚིགས་སུ་
བཅད་པས་གསུངས་པ།
ཀྱིལ་ནི་དྲ 1 གཞན་གྱི་ཆོས་རྣམས་ཀྱང་ཡོད་ལ། ཤེས་བྱ་ལ་ཡང་སྟོན་པ་ཡི། ། ཌ་
བློ་ལྟར་སྒྲིབ་པ་ཟད་པར་བརྗོད་པ་གང་། །དེ་ལ་ཁོ་བོས་མཚར་དུ་བརྩིས། །
ཞེས་བྱ་བ་ཡིན་ཏེ།དེ་ལ་སྐྱེ་བ་དང་འཇིག་པས་སྟོང་པའི་ཕྱིར་བདག་མེད་དོ་སྙམ་དུ་བསྒོམས་
པས་བདག་ཏུ་མངོན་པར་ཞེན་པ་ཡོངས་སུ་བོར་ནས་དེས་དབེན་པའི་ཕུང་པོ་ལ་སོགས་པ་རྟེན་
ཅིང་འབྲེལ་བར་འབྱུང་བ་སྐྱེ་བ་དང་འཇིག་པའི་ཆོས་ཅན་ལ་ཡང་དག་པར་དམིགས་ཏེ། སྔོན་
པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར་འདི་ནི་སེམས་ཙམ་ཁོ་ན་ཡིན་གྱི། ཕྱི་
རོལ་གྱི་དོན་ནི་མེད་དོ་ཞེས་བྱ་བ་ཡིད་ལ་བྱེད་ཅིང་འཛིན་པའི་རྣམ་པ་ཅན་གྱི་སེམས་ལ་མངོན་
པར་ཞེན་པ་ཡོངས་སུ་མ་བོར་བས་ཕྱི་རོལ་གྱི་དོན་དུ་མངོན་པར་ཞེན་པ་སྤངས་ཏེ། གཟུང་བ་
མེད་ན་འཛིན་པ་མེད་དོ་སྙམ་དུ་ངེས་པར་སེམས་པས་འཛིན་པའི་རྣམ་པའི་མཚན་ཉིད་རྣམ་པར་
རིག་པ་ཙམ་དེ་ཡང་བསལ་ཏེ། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་
པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་
ཕྱིར་སྒྱུ་མ་བཞིན་དུ་ངོ་བོ་ཉིད་མེད་པ་སྟེ། ཡང་དག་པར་ན་གཅིག་ཏུ་དངོས་པོ་དང་དངོས་པོ་མེད་
པ་ལ་སོགས་པར་བརྟག་པའི་ངོ་བོ་དང་བྲལ་བ་ཡིན་ནོ་སྙམ་དུ་བསྒོམས་པས་སྒོམ་པའི་
གྲུབ་པ་ན་ཁ་ཅིག་ལ་ནོར་བུ་དང་དངུལ་ལ་སོགས་པའི་ཤེས་པ་བཞིན་དུ་འཁྲུལ་བའི་མཚན་མ་

མཐའ་དག་སྤངས་པ་སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་རྟོག་པ་སོ་སོ་རང་
གིས་རིག་པར་བྱ་བ་ཅི་ཞིག་ལྟར་ཡང་དག་པར་སྐྱེས་ན། རྣལ་འབྱོར་པས་ཤེས་བྱའི་སྒྲིབ་པ་ཡང་
དག་པར་སྤོང་ངོ་། །དེ་ལྟ་མ་ཡིན་ཏེ། དུས་ཐམས་ཅད་དུ་ནམ་མཁའ་རྫས་མེད་པ་ཙམ་གྱི་ངོ་
བོ་འཛིན་པ་བཞིན་དུ་བསྐྱེད་དུ་མེད་པ་དང་སྤང་དུ་མེད་པའི་རང་གི་ངོ་བོ་འཛིན་པའི་ཕྱིར་སྐད་
ཅིག་མའི་ཆོས་ཤེས་པ་ཙམ་གྱི་ངོ་བོ་དང་། ཤེས་བྱའི་མཚན་ཉིད་རྣམས་གལ་ཏེ་དོན་དམ་
པར་ཡོད་པ་ཉིད་དུ་གྱུར་ན་དེའི་ཚེ་གཉེན་པོ་བསྒོམས་པས་ནམ་མཁའ་བཞིན་དུ་དེ་དག་ལ་ཅུང་
ཟད་ཀྱང་མི་བྱེད་དོ། །དེའི་ཕྱིར་གཞན་དག་གིས་དངོས་པོར་མངོན་པར་ཞེན་པའི་ཕྱིན་ཅི་ལོག་
མི་ལྡོག་པས་བཅོམ་ལྡན་འདས་ཀྱིས་ཤེས་བྱའི་སྒྲིབ་པ་རྣམ་པ་ཐམས་ཅད་དུ་སྤངས་པ་གང་ཡིན་
པ་དང་། ཆོས་རྣམས་ཀྱང་ཡོད་པར་ཁས་ལེན་པ་གང་ཡིན་པ་དེ་ནི་ཕན་ཚུན་འགལ་བའི་དོན་
ཁས་ལེན་པས་ཁོ་བོས་ངོ་མཚར་དུ་བརྩིས་སོ་ཞེས་བྱ་བ་ཡིན་ནོ། །དེ་ལྟར་ཡོད་པའི་ཕྱོགས་
བསལ་ནས་ངོ་བོ་ཉིད་མེད་པའི་ཕྱོགས་བརྟན་པོར་མཛད་པས་ཐར་པར་འདོད་པ་རྣམས་ཀྱིས་འདི་
ཁོ་ན་ཁས་བླང་བར་བྱའོ། །ཞེས་བར་སྐབས་ཀྱི་ཚིགས་སུ་བཅས་པས་གནས་པའི་ཕྱོགས།
འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། ། ཤ་ཥ
ཡང་དག་ཉིད་ལ་ཡང་དག་ལྟ། །ཡང་དག་མཐོང་ནས་རྣམ་པར་གྲོལ།
ཞེས་བྱ་བ་གསུངས་ཏེ། གང་གི་ཕྱིར་དངོས་པོར་མངོན་པར་ཞེན་པ་ལས་གྲོལ་བར་མི་འཐད་
པ་དེའི་ཕྱིར་ཆོས་གང་ལ་ཡང་སྐུར་བ་འདེབས་པ་དང་སྒྲོ་འདོགས་པའི་ངོ་བོས་བསལ་བ་དང་།
གཞག་པ་མ་བྱས་པར་གཟུགས་ལ་སོགས་པ་རྟེན་ཅིང་འབྲེལ་བར་འབྱུང་བ་ཀུན་རྫོབ་ཏུ་ཡང་དག་
པར་ཡོད་པའི་ངོ་བོ་འདི་ཉིད་ལ་རང་བཞིན་མེད་པ་ལ་སོགས་པའི་ངོ་བོར་བརྟག་པར་བྱ་སྟེ། དེ་
ལྟར་ན་སྒྱུ་མའི་གླང་པོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་བཞིན་དུ་ཕྱིན་ཅི་ལོག་
ལྡོག་པས་དེ་ཁོ་ན་ཉིད་མཐོང་ན་རྣམ་པར་གྲོལ་བར་འགྱུར་རོ། །དེ་ལྟར་ཞར་ལ་འོངས་པ་བརྗོད་
ནས་རྣལ་མ་མཐོང་བའི་ལམ་ཉིད། 

ཆ་སྦྱིན་པ་ལ་སོགས་རེ་རེར་ནི། །དེ་དག་ཕན་ཚུན་བསྡུས་པ་གང༌། །
། །gསྐད་ཅིག་གཅིག་པའི་བཟོད་པ་ཡིས། །བསྡུས་པ་དེ་འདིར་མཐོང་བའི་ལམ། །
ཞེས་བྱ་བ་གསུངས་ཏེ། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་པོ་དག་སོ་སོར་སྦྱིན་
པ་ལ་སོགས་པའི་ངོ་བོ་རེ་རེར་སྔ་མ་བཞིན་དུ་ཕན་ཚུན་བསྡུས་པ་གང་ཡིན་པ་སྐད་ཅིག་མ་གཅིག །
སྡུག་བསྔལ་ལ་ཆོས་ཤེས་པའི་བཟོད་པས་བསྡུས་པ་འཁོར་གསུམ་རྣམ་པར་དག་པས་རབ་ཏུ་
ཕྱེ་བ་རྣམ་པ་སུམ་ཅུ་རྩ་དྲུག་ཅན་སྐྱེས་པ་གང་ཡིན་པ་དེ་ནི་རྩེ་མོའི་མངོན་པར་རྟོགས་པ་འདིར་
མཐོང་བའི་ལམ་ཡིན་ནོ། །དེ་སྐྱེས་ན་འདོད་པ་དང་གཟུགས་དང་གཟུགས་མེད་པའི་ཁམས་
ཀྱི་དབྱེ་བས་རྣམ་པར་རྟོག་པ་བཞི་པོ་སོ་སོར་རྣམ་པ་དགུ་ཉིད་ཀྱིས་གཟུང་བ་དང་འཛིན་པའི་
རྣམ་པར་རྟོག་པ་བརྒྱ་རྩ་བརྒྱད་སྤངས་པས། དེ་དག་གིས་བསྡུས་པའི་རྣམ་པར་རྟོག་པ་བསྐྱེད་
པར་བྱེད་པའི་བག་ཆགས་ཀྱི་ཉོན་མོངས་པ་བརྒྱ་རྩ་བརྒྱད་སྤངས་པ་རྟེན་ཅིང་འབྲེལ་བར་འབྱུང་
བའི་ཆོས་ཉིད་ཀྱིས་འཐོབ་བོ། །དེ་ལ་དབང་དུ་བྱ་བའི་ཕྱིར་དེ་ཉིད་ཡང་དང་ཡང་དུ་སྒོམ་པར་
བྱེད་དོ། །ཞེས་བར་སྐབས་ཀྱི་ཚིགས་སུ་བཅད་པས་གསུངས་པ།
དེ་ནས་སེང་གེ་རྣམ་བསྒྱིངས་པའི། །ཏིང་ངེ་འཛིན་ལ་སྙོམས་ཞུགས་ནས། །
རྟེན་ཅིང་འབྲེལ་འབྱུང་ལུགས་མཐུན་དང་། །ལུགས་མི་མཐུན་ལ་རྟོག་པར་བྱེད། །
ཅེས་བྱ་བ་ཡིན་ཏེ། མཐོང་བའི་ལམ་ཐོབ་པའི་རྣལ་འབྱོར་བ་དེས་ཉོན་མོངས་པ་དང་ཤེས་
བྱའི་སྒྲིབ་པའི་འཇིགས་པ་མེད་པའི་ཕྱིར་ཏིང་ངེ་འཛིན་སེང་གེ་རྣམ་པར་བསྒྱིངས་པ་ལ་སྙོམས་
པར་ཞུགས་ནས། དུས་ཕྱིས་རྟེན་ཅིང་འབྲེལ་བར་འབྱུང་བ་ལ་མ་རིག་པའི་རྐྱེན་གྱིས་འདུ་བྱེད་
རྣམས་སོ། །ཞེས་བྱ་བ་ལ་སོགས་པ་ལུགས་དང་མཐུན་པ་དང་། སྐྱེ་བ་འགགས་པས་རྒ་ཤི་འགག་
གོ་ཞེས་བྱ་བ་ལ་སོགས་པ་ལུགས་དང་མི་མཐུན་པར་ཡང་དག་པར་རྟོག་གོ །དེ་ལྟར་མཐོང་བའི་
ལམ་བརྗོད་ནས་མི་མཐུན་པའི་ཕྱོགས་སྤོང་བ་ལ་སོགས་པ་ནི་རྟེན་གྲུབ་པ་སྔོན་དུ་འགྲོ་བ་ཡིན་ན་
གོ་སླ་བས་རྟེན་སྒོམ་པའི་ལམ།

འགོག་དང་བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་འོངས་ནས། །
འདོད་པར་གཏོགས་པའི་རྣམ་པར་ཤེས། །མཉམ་བཞག་མིན་པའི་མཚམས་བཟུང་སྟེ། །
་ཆ་ཐོད་རྒལ་དུ་ནི་སྙོམས་འཇུག་པ། །གཅིག་དང་གཉིས་གསུམ་བཞི་དང་ལྔ། ། ངོ་
དྲུག་དང་བདུན་དང་བརྒྱད་རྒལ་ནས། །འགོག་པའི་བར་དུ་མི་འདྲར་འགྲོ །
ི་ཞེས་བྱ་བ་གསུངས་ཏེ། བྱང་ཆུབ་སེམས་དཔའ་རྣམས་ནི་བསམ་གཏན་དང་པོ་ནས་བཟུང་
སྟེ་འགོག་པའི་བར་དུ་སོང་ནས། དེའི་འོག་ཏུ་འགོག་པ་ནས་བཟུང་སྟེ་བསམ་གཏན་དང་པོའི་
བར་དུ་འོངས་ཏེ། དེ་ལྟར་ལུགས་དང་མཐུན་པ་དང་ལུགས་དང་མི་མཐུན་པ་རྣམ་པ་གཉིས་ཀྱིས་
བསམ་གཏན་བཞི་དང་གཟུགས་མེད་པ་བཞི་དང་འགོག་པའི་མཚན་ཉིད་ཀྱི་སྙོམས་པར་འཇུག་
པ་དགུ་ལ་སོང་ཞིང་འོངས་ནས། ཡང་བསམ་གཏན་དང་པོ་ལ་སྙོམས་པར་ཞུགས་ཏེ། དེ་ལས་
ལངས་ནས་འགོག་པ་ལའོ། །དེ་བཞིན་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་
ལས་འགོག་པ་ལ་སྙོམས་པར་ཞུགས་ཏེ། དེ་ལས་ལངས་ནས་དེ་མ་ཐག་པའི་སྙོམས་པར་འཇུག་
པ་ལ་དམིགས་ཏེ། འདོད་པ་ན་སྤྱོད་པའི་རྣམ་པར་ཤེས་པ་མཚམས་ཀྱི་ངོ་བོར་བཞག་ནས་ཐབས་
མཁས་པའི་སྟོབས་ཀྱིས་ལངས་ཏེ། རྣམ་པར་ཤེས་པ་མཉམ་པར་མ་བཞག་པ་དེ་ལྟ་བུ་དེ་
མངོན་དུ་བྱས་ནས་དེའི་འོག་ཏུ་འགོག་པ་ལའོ། །དེ་ནས་མཉམ་པར་མ་བཞག་པ་ལའོ། །དེའི་
འོག་ཏུ་འགོག་པ་གཅིག་པུ་བོར་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལའོ། །དེ་ནས་
མཉམ་པར་མ་བཞག་པ་ལའོ། །དེ་ནས་གཉིས་པོར་ལ་ཅི་ཡང་མེད་པའི་སྐྱེ་མཆེད་ལའོ། །དེ་ནས་
མཉམ་པར་མ་བཞག་པ་ལའོ། །དེ་བཞིན་དུ་བརྒྱད་ཀྱི་བར་དུ་བོར་ནས་བསམ་གཏན་དང་པོ་
ལའོ། །དེ་ནས་མཉམ་པར་མ་བཞག་པ་ལའོ། །དེ་ལྟར་གཅིག་ལ་སོགས་པ་བོར་ནས་འགོག་མཐུ
པའི་སྙོམས་པར་འཇུག་པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་བས་ན་མི་འདྲ་བར་འགྲོ་
བ་ཐོད་རྒལ་གྱི་སྙོམས་པར་འཇུག་པ་ལ་དབང་བ་ཉིད་ཀྱི་མཚན་ཉིད་མངོན་སུམ་དུ་བྱེད་པས་
ན་སྒོམ་པའི་ལམ་ཡིན་ནོ། །དེ་ལྟར་སྒོམ་པའི་ལམ་བརྗོད་ནས་དེ་ལ་སྤང་བའི་ཕྱིར་མི་མཐུན་

པའི་ཕྱོགས་རྣམ་པ་བཞི་བརྗོད་དགོས་པས་རེ་ཤིག་གཟུང་བའི་རྣམ་པར་རྟོག་པ་དང་པོ།
མདོར་བསྡུས་རྒྱས་དང་སངས་རྒྱས་ཀྱིས། །བསྟང་བས་ཡོངས་སུ་མ་བཟུང་དང་། །
་ཌ་ཌ དུས་གསུམ་ཡོན་ཏན་མེད་པ་དང༌། །ལེགས་པའི་ལམ་ནི་རྣམ་གསུམ་ལ། ། ་།
གཟུང་བའི་རྣམ་རྟོག་འདི་གཅིག་སྟེ། །སྦྱོར་བའི་རྣམ་པའི་སྤྱོད་ཡུལ་ཅན། ། ཌ་ཌ
ཞེས་བྱ་བ་གསུངས་ཏེ། མདོར་བསྡུས་པ་ལ་དགའ་བའི་སེམས་ཅན་རྗེས་སུ་འཛིན་པས་
ཆོས་མདོར་བསྡུས་པ་དང་། རྒྱས་པ་ལ་དགའ་བའི་སེམས་ཅན་རྗེས་སུ་འཛིན་པས་ཆོས་རྒྱས་
པ་དང་། ཇི་སྐད་བཤད་པ་བཞིན་དོན་ལ་ནན་ཏན་མི་བྱེད་པས་སངས་རྒྱས་ཀྱིས་བསྟང་སྟེ་ཡོངས་
སུ་མ་བཟུང་བ་དང་། བྱུང་བ་འགགས་པ་ཉིད་ཀྱིས་སྦྱོར་བའི་ལམ་གྱི་ཡོན་ཏན་མེད་པ་དང་། ཡང་
དག་པར་སྐྱེ་བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་ཏན་མེད་པ་དང་། མ་འོངས་པ་
མེད་པ་ཉིད་ཀྱིས་སྒོམ་པའི་ལམ་གྱི་ཡོན་ཏན་མེད་པ་དང་། ཕྱིན་ཅི་ལོག་ཞི་བ་ཉིད་ལ་སོགས་
པས་མྱ་ངན་ལས་འདས་པར་སྦྱོར་བའི་ལམ་དང་། སྟོང་པ་ཉིད་མངོན་པར་སྒྲུབ་པ་ཉིད་ཀྱིས་
མཐོང་བའི་ལམ་དང་། རང་བཞིན་མེད་པར་སྒོམ་པར་བྱེད་པ་ཉིད་ཀྱིས་སྒོམ་པའི་ལམ་ལ་གཟུང་
བའི་རྣམ་པར་རྟོག་པ་དང་པོ་གནས་སྐབས་འདིར་སྤང་བར་བྱ་བ་ཉིད་ཀྱིས་སྒོམ་པའི་ལམ་གྱི་སྦྱོར་
བའི་གནས་སྐབས་ཀྱི་ཡུལ་ཅན་རྣམ་པ་དགུའོ། །དེ་ལྟར་དང་པོ་བསྟན་ནས་གཟུང་བའི་རྣམ་
པར་རྟོག་པ་གཉིས་པ། hn་ཀ་ཨེ་བྱུང་། ལྦ་ཀྱི་ལ་ཡལ་ཀྱི་ཆོས་པ་
གཉིས་པ་སེམས་དང་སེམས་བྱུང་རྣམས། །འཇུག་པའི་ཡུལ་ཅན་ཡིན་བཞེད་དེ། །
སེམས་མི་སྐྱེ་དང་བྱང་ཆུབ་ཀྱི། །སྙིང་པོ་ཡིད་ལ་མི་བྱེད་དང་། ། ་རྟ།ཆ་ཌ
ཐེག་པ་དམན་པ་ཡིད་བྱེད་དང༌། །རྫོགས་པའི་བྱང་ཆུབ་ཡིད་མི་བྱེད། ། ར
སྒོམ་དང་སྒོམ་པ་མེད་པ་དང༌། །དེ་དག་ལས་ནི་བཟློག་ཉིད་དང༌། ། ཀ་ཆརྟ་གུ་
ོ། ཇི་བཞིན་དོན་མིན་རྣམ་རྟོག་པ། །སྒོམ་པའི་ལམ་ལ་ཤེས་པར་བྱ། ། །།
ཞེས་བྱ་བ་གསུངས་ཏེ། དགེ་བའི་བཤེས་གཉེན་ལ་སོགས་པ་དང་བྲལ་བས་བྱང་ཆུབ་

ཀྱི་སེམས་མི་སྐྱེ་བ་དང་། སངས་རྒྱས་ལ་དམིགས་པའི་བསོད་ནམས་ཁྱད་པར་དུ་འཕགས་པ་
མེད་པས་བྱང་ཆུབ་ཀྱི་སྙིང་པོ་ཡིད་ལ་མི་བྱེད་པ་དང་།ཉན་ཐོས་ཀྱི་རིགས་ཅན་ཉིད་ཀྱི་ཕྱིར་དེའི་
ཐེག་པ་ཡིད་ལ་བྱེད་པ་དང༌། རང་སངས་རྒྱས་ཀྱི་རིགས་ཅན་ཉིད་ཀྱི་ཕྱིར་དེའི་ཐེག་པ་མངོན་དུ་
བྱེད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་སྒྲུབ་པ་མེད་པས་ཡང་དག་པར་རྫོགས་པའི་བྱང་
ཆུབ་ཡིད་ལ་མི་བྱེད་པ་དང༌། དམིགས་པ་དང་བཅས་པ་ཉིད་ཀྱིས་སྒོམ་པ་དང་། དམིགས་པ་མེད་
པ་ཉིད་ཀྱིས་སྒོམ་པ་མེད་པ་དང་། དམིགས་པ་ཡང་མེད་མི་དམིགས་པ་ཡང་མེད་པས་སྒོམ་པ་ཡང་
མེད་སྒོམ་པ་མེད་པ་ཡང་མ་ཡིན་པ་དང་། ཕྱིན་ཅི་ལོག་ཏུ་མངོན་པར་ཞེན་པས་དོན་ཇི་ལྟ་བ་
བཞིན་མ་ཡིན་པ་ཉིད་ལ་གཟུང་བའི་རྣམ་པར་རྟོག་པ་གཉིས་པ་གནས་སྐབས་དེ་ན་སྤང་བར་
བྱ་བ་ཉིད་ཀྱིས་སྒོམ་པའི་ལམ་གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་ཡུལ་
ཅན་རྣམ་པ་དགུའོ། །དེ་ལྟར་གཉིས་པ་བསྟན་ནས་འཛིན་པའི་རྣམ་པ་རྟོག་པ་དང་པོ།
ཀྱི་སེམས་ཅན་བཏགས་པའི་སྤྱོད་ཡུལ་དང་། །ཆོས་བཏགས་པ་དང་སྟོང་མིན་ཉིད། །
ོ༅ཥཆགས་དང་རབ་འབྱེད་བདག་ཉིད་དང༌། །དངོས་པོར་བྱེད་དང་ཐེག་གསུམ་དང༌། །
ཡོན་ནི་དག་པ་མ་ཡིན་དང་། །སྤྱོད་པ་རྣམ་པར་འཁྲུགས་པ་ལ། །
འཛིན་པར་བྱེད་པ་དང་པོར་དེ། །ཤེས་པར་བྱ་བ་བསྒྲགས་པ་ཡིན། །
ཞེས་བྱ་བ་གསུངས་ཏེ། རྫས་སུ་ཡོད་པར་མི་སྐྱེ་བས་སེམས་ཅན་དུ་བཏགས་པ་དང༌།
སྣང་བ་ཙམ་དུ་ཟད་པའི་ཕྱིར་ཆོས་སུ་བཏགས་པ་དང་། ཐམས་ཅད་དུ་འགྲོ་བའི་ཕྱིར་རྣམ་པ་ཐམས་
ཅད་མཁྱེན་པ་ཉིད་ལ་སོགས་པའི་ཆོས་སྟོང་པ་མ་ཡིན་པ་ཉིད་དང་། རྣམ་པ་ཐམས་ཅད་དུ་
མངོན་པར་ཞེན་པ་མ་སྤངས་པས་ཆོས་ལ་ཆགས་པ་དང་། ངོ་བོ་ཉིད་མེད་པར་རྟོགས་པས་ཆོས་
རབ་ཏུ་རྣམ་པར་འབྱེད་པ་དང་། ཆེད་དུ་བྱ་བ་མི་བྱེད་པས་དངོས་པོའི་ཆེད་དུ་བྱ་བ་བྱེད་པ་དང༌།
གཟུགས་ལ་སོགས་པ་ལ་མི་དམིགས་པའི་ཕྱིར་ཐེག་པ་གསུམ་གྱིས་ངེས་པར་འབྱུང་བ་དང་། ཡང་
དག་པར་རབ་ཏུ་མ་ཞུགས་པ་ཉིད་ཀྱིས་ཡོན་མ་དག་པ་དང་། སྦྱིན་པ་ལ་སོགས་པར་དམིགས་

ཏེ་སྒྲུབ་པས་སྤྱོད་པ་རྣམ་པར་འཁྲུགས་པ་ལ་སྔ་མ་བཞིན་དུ་འཛིན་པར་རྣམ་པར་རྟོག་པ་སྒོམ་
པའི་ལམ་གྱི་སྦྱོར་བའི་གནས་སྐབས་ཀྱི་ཡུལ་ཅན་རྣམ་པ་དགུའོ། །བམ་པོ་ལྔ་པ། ། ོ་ཌོ་7a
དེ་ལྟར་དང་པོ་བསྟན་ནས་འཛིན་པའི་རྣམ་པར་རྟོག་པ་གཉིས་པ། ། ཟཌ་རྟ
སེམས་ཅན་བཏགས་དང་དེ་རྒྱུ་ཡི། །ཡུལ་ཅན་དེ་ཡིས་རྣམ་འཇོམས་པས། ། 
སྒོམ་པའི་ལམ་དང་འབྲེལ་བ་ཡི། །མི་མཐུན་ཕྱོགས་གཞན་རྣམ་པ་དགུ །སྒྱུ་
ཞེས་བྱ་བ་གསུངས་ཏེ། མི་མཐུན་པའི་ཕྱོགས་འཛིན་པའི་རྣམ་པར་རྟོག་པ་གཉིས་པ་སེམས་
ཅན་དུ་བཏགས་པ་དང་། དེར་རྣམ་པར་བཞག་པའི་རྒྱུ་སྣང་བ་ཙམ་གྱི་ཡུལ་ཅན་སྒོམ་པའི་ལམ་
གྱིས་ཡང་དག་པར་སྤང་བར་བྱ་བ་ཡིན་པའི་ཕྱིར་དེ་དང་འབྲེལ་བ་རྣམ་པ་དགུའོ། །ཇི་ལྟར་རྣམ་
པ་དགུ་ཡིན་ཞེ་ན། བར་སྐབས་ཀྱི་ཚིག་ཏུ་བཅད་པ་རྣམ་པ་གཉིས་ཀྱིས་གསུངས་པ།
དེ་པ། བདག་ཉིད་ཇི་བཞིན་ཀུན་མཁྱེན་ནི། །གསུམ་གྱི་སྒྲིབ་པ་རྣམ་གསུམ་དང་། །
པ་ཞི་ལམ་དེ་བཞིན་ཉིད་སོགས་དང་། །མཚུངས་པར་ལྡན་དང་མི་ལྡན་དང༌། །
ཞིག་ཡིན་མི་མཉམ་སྡུག་བསྔལ་ལ་སོགས་དང་། །ཉོན་མོངས་རྣམས་ཀྱི་རང་བཞིན་དང༌། །
གཉིས་སུ་མེད་ལ་ཀུན་རྨོངས་ལ། །རྣམ་པར་རྟོག་པ་ཐ་མར་བཞེད། །
ཅེས་བྱ་བ་ཡིན་ཏེ། རྣམ་པ་ཐམས་ཅད་ཡོངས་སུ་མ་ཤེས་པས་རྣམ་པ་ཐམས་ཅད་མཁྱེན་
པ་ཉིད་ཀྱི་སྒྲིབ་པ་ལ་ཀུན་ཏུ་རྨོངས་པ་དང་། ལམ་ཐམས་ཅད་ཡོངས་སུ་མ་ཤེས་པས་ལམ་ཤེས་པ་
ཉིད་ཀྱི་སྒྲིབ་པ་ལ་ཀུན་ཏུ་རྨོངས་པ་དང་། གཞི་ཐམས་ཅད་ཡོངས་སུ་མ་ཤེས་པས་ཐམས་ཅད་
ཤེས་པ་ཉིད་ཀྱི་སྒྲིབ་པ་ལ་ཀུན་ཏུ་རྨོངས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་མ་
ཤེས་པས་ཐམས་ཅད་ཞི་བའི་ལམ་ལ་ཀུན་ཏུ་རྨོངས་པ་དང་། གཟུགས་ལ་སོགས་པའི་ཤེས་
བྱ་དག་དེ་བཞིན་ཉིད་དག་ཡོངས་སུ་མ་ཤེས་པས་དེ་བཞིན་ཉིད་ལ་སོགས་པ་དང་མཚུངས་པར་
ལྡན་པ་དང་མི་ལྡན་པ་ལ་ཀུན་ཏུ་རྨོངས་པ་དང་། བདུད་ལ་སོགས་པའི་རང་གི་ངོ་བོ་ཡོངས་སུ་
མ་ཤེས་པས་མི་མཉམ་པ་ཉིད་ལ་ཀུན་ཏུ་རྨོངས་པ་དང་། དོན་ལ་སྒྲ་ཇི་བཞིན་དུ་འཛིན་པ་ཉིད་

ཀྱིས་སྡུག་བསྔལ་ལ་སོགས་པའི་བདེན་པ་ལ་ཀུན་ཏུ་རྨོངས་པ་དང་། འདོད་ཆགས་ལ་སོགས་
པའི་ངོ་བོ་ཉིད་ཡོངས་སུ་མ་ཤེས་པས་ཉོན་མོངས་པའི་རང་བཞིན་ལ་ཀུན་ཏུ་རྨོངས་པ་དང་།
གཟུང་བ་དང་འཛིན་པའི་མཚན་ཉིད་ཡོངས་སུ་མ་ཤེས་པས་གཉིས་སུ་མེད་པ་ལ་ཀུན་ཏུ་རྨོངས་
པ་ལ་སྔ་མ་བཞིན་དུ་འཛིན་པའི་རྣམ་པར་རྟོག་པ་ཐ་མ་སྒོམ་པའི་ལམ་གྱི་སེམས་དང་སེམས་
ལས་བྱུང་བ་འཇུག་པའི་གནས་སྐབས་ཀྱི་ཡུལ་ཅན་རྣམ་པ་དགུར་བཞེད་པ་ཡིན་ནོ། །སྒོམ་
པའི་ལམ་གྱི་མི་མཐུན་ཕྱོགས་རྣམ་པ་བཞི་པོ་དེ་དག་སྤང་བ་ཉིད་དུ་གཉེན་པོ་རྣམ་པ་བཞི་ཡང་
དེའི་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། །སྔ་མ་བཞིན་དུ་རྣམ་པར་རྟོག་པ་བརྒྱ་
རྩ་བརྒྱད་སྤངས་པ་དང་དུས་མཉམ་པ་ཁོ་ནར་དེ་དག་གིས་བསྡུས་པ་ཉོན་མོངས་པ་བརྒྱ་རྩ་བརྒྱད་
སྤངས་པས་ཡོན་ཏན་ཕུན་སུམ་ཚོགས་པ་ཐམས་ཅད་བྱང་ཆུབ་སེམས་དཔའ་སྒོམ་པའི་ལམ་ལ་
གནས་པ་ལ་བརྟེན་ཏོ་ཞེས་བྱ་བ་བར་སྐབས་ཀྱི་ཚིགས་སུ་བཅད་པ་དག་གིས་གསུངས་པ།
ཡམས་ནད་འདི་རྣམས་ཟད་ནས་ནི། །ཡུན་རིང་ལོན་ནས་དབུགས་ཕྱིན་ལྟར། །
༈ ༑ཌ་རྣམ་པ་ཀུན་ཏུ་འགྲོ་བ་ཡི། །བདེ་སྒྲུབ་ཡོན་ཏན་ཕུན་ཚོགས་ཀུན། །མ་དང༌། །
རྒྱ་མཚོ་ཆེ་ལ་ཆུ་བོ་བཞིན། །འབྲས་བུ་མཆོག་གིས་སྦ་བ་ཡི། །
ཆ་སེམས་དཔའ་ཆེན་པོ་དེ་ལ་ནི། །རྣམ་པ་ཀུན་ཏུ་རྟེན་པར་བྱེད། ། m
༣ ཅེས་བྱ་བ་ཡིན་ཏེ། སྒོམ་པའི་ལམ་ལ་གོམས་པས་རྣམ་པར་རྟོག་པའི་རིགས་བཞི་པོ་འཚེ་
བར་བྱེད་པ་ཉིད་ཀྱིས་ཡམས་ཀྱི་ནད་དུ་གྱུར་པ་འདི་རྣམས་ཟད་ནས་གེགས་བྱེད་པ་མེད་པས་དགའ་
བས་དབུགས་ཕྱིན་པ་ཐོབ་བཞིན་དུ། སྙིང་རྗེའི་གཞན་གྱི་དབང་དུ་གྱུར་པས་རྣམ་པ་ཐམས་
ཅད་དུ་འགྲོ་བའི་བདེ་བ་བསྐྱེད་པར་མཁས་པའི་ཡོན་ཏན་ཕུན་སུམ་ཚོགས་པ་ཐེག་པ་གསུམ་
གྱིས་བསྡུས་པ་ཐམས་ཅད་རྒྱ་མཚོ་ཆེན་པོ་ལ་ཆུ་བོ་དག་བཞིན་དུ། བྱང་ཆུབ་སེམས་དཔའ་སྒོམ་
པའི་ལམ་ལ་གནས་པ་འབྲས་བུ་རབ་ཀྱི་མཐར་ཕྱིན་པ་ཐོབ་པ་དེ་དག་གིས་མཛེས་པར་གྱུར་པ་
ལ་རྣམ་པ་ཐམས་ཅད་མངོན་ཏུ་འོང་བའི་རྣམ་པས་བརྟེན་པར་བྱེད་དོ། སྒོམ་པའི་ལམ་གྱི་རྗེས་

ལ་བར་ཆད་མེད་པའི་ལམ་ཡིན་པས་བར་ཆད་མེད་པའི་ཏིང་ངེ་འཛིན།
རྟོག་པ་སྟོང་གསུམ་སྐྱེ་བོ་ཉན་ཐོས་དང་། །བསེ་རུའི་རྟོགས་པ་ཕུན་ཚོགས་དང་། །
 བྱང་ཆུབ་སེམས་དཔའི་སྐྱོན་མེད་ལ། །བཀོད་པའི་དགེ་བ་དཔེར་མཛད་ནས། །
དགུ་པ། བསོད་ནམས་མང་པོ་ཉིད་ཀྱིས་ནི། །སངས་རྒྱས་ཉིད་ཀྱི་བར་མེད་དེ། །
ལ་སྟོང་དུ་བར་ཆད་མེད་པའི་ཏིང་ངེ་འཛིན། །དེ་ནི་རྣམ་པ་ཀུན་མཁྱེན་ཉིད། ། ཆ་སྲེད་ནས་
ཅེས་བྱ་བ་གསུངས་ཏེ། འགའ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
ཀྱི་སེམས་ཅན་རྣམས་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའི་སྐྱོན་མེད་པ་
ལ་བཀོད་ནས། བསོད་ནམས་སྐྱེད་པ་གང་ཡིན་པ་དེ་དཔེར་མཛད་ནས་དེ་བས་ཁྱད་པར་དུ་
འཕགས་པར་བསོད་ནམས་མང་བ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་གང་ཡིན་པ་
དེ་སངས་རྒྱས་ཉིད་ཡིན་པས་སངས་རྒྱས་ཉིད་འཐོབ་པའི་བར་ཆད་མེད་པའི་ཏིང་ངེ་འཛིན་གང་ཡིན་
ལྷན་ལོག་པར་
པ་དེ་ནི་འདིར་བར་ཆད་མེད་པའི་ཏིང་ངེ་འཛིན་ཅེས་བྱའོ། །དེའི་དམིགས་པ་ལ་སོགས་པ་ཇི་ལྟ་བུ་
ཞིག་ཡིན་ཞེ་ན། བར་སྐབས་ཀྱི་ཚིགས་སུ་བཅད་པས་དམིགས་པ་ལ་སོགས་པ་གསུངས་པ།
༈༙ ཿརྵ།pདེ་ཡི་དམིགས་པ་དངོས་མེད་དེ། །བདག་པོ་དྲན་པ་ཡིན་པར་བཞེད། ། 
རྣམ་པ་ཞི་ཉིད་འདི་ལ་ནི། །རབ་ཏུ་སྨྲ་རྣམས་རྒྱུད་མར་རྒོལ། །
ཞེས་བྱ་བ་ཡིན་ཏེ། བར་ཆད་མེད་པའི་ཏིང་ངེ་འཛིན་འདིའི་དམིགས་པའི་རྐྱེན་ནི་ཆོས་ཐམས་
ཅད་དངོས་པོ་མེད་པར་དམིགས་པ་ཡིན་ནོ། །བདག་པོའི་རྐྱེན་ནི་དྲན་པ་ཡིན་ནོ། །རྣམ་པ་ནི་
རང་བཞིན་གྱིས་ཞི་བ་ཉིད་ཡིན་ནོ། །གནས་འདི་ལ་ནི་གཏིང་དཔག་དཀའ་བའི་ཕྱིར་རབ་ཏུ་སྨྲ་
བ་ཐབས་ལ་མཁས་པ་མ་རྟོགས་པ་རྣམས་ཀྱི་ཀླན་ཀའི་རྒོལ་བ་རྒྱུད་མར་འབྱུང་བས་ཐབས་ལ་
མཁས་པས་དེ་དག་བསལ་བར་བྱ་སྟེ། འདིས་ནི་འདིའི་ཟབ་པ་ཉིད་བསྙད་དོ་སྙམ་དུ་དགོངས་
པ་ཡིན་ནོ། །བློའི་ནོར་ཅན་རྣམས་ཀྱིས་ལོག་པར་རྟོག་པ་ཇི་ལྟ་བུ་ཞིག་བསལ་བས་ཏིང་ངེ་འཛིན་
དེ་བསྐྱེད་པར་བྱ་ཞེ་ན། ཏིང་ངེ་འཛིན་གྱི་འོག་ཏུ་ལོག་པར་རྟོག་པ། >zaགྲོ་རན་

ཀྱིས་དམིགས་པ་འཐད་དང་དེ་ཡི་ནི། །ངོ་བོ་ཉིད་ངེས་གཟུང་བ་དང༌། ། ཆ་རིན་
ཁའི རྣམ་ཀུན་མཁྱེན་ཉིད་ཡེ་ཤེས་དང༌། །དམ་པའི་དོན་དང་ཀུན་རྫོབ་དང༌། ། པ་དང་།
པ།ཝུསྦྱོར་དང་དཀོན་མཆོག་གསུམ་པོ་དང༌། །ཐབས་བཅས་ཐུབ་པའི་རྟོགས་པ་དང༌། །
པ་ཕྱིན་ཅི་ལོག་ནི་ལམ་བཅས་དང་། །གཉེན་པོ་མི་མཐུན་ཕྱོགས་དག་དང༌། ། སེམས་
ལས་མཚན་ཉིད་དང་ནི་སྒོམ་པ་ལ། །སྨྲ་བ་རྣམས་ཀྱི་ལོག་རྟོག་པ། ། རན་ནོ། །སྒོམ་
།mi རྣམ་པ་ཀུན་མཁྱེན་ཉིད་རྟེན་ཅན། །རྣམ་པ་བཅུ་དྲུག་དག་ཏུ་བཞེད། །
ཅེས་བྱ་བ་གསུངས་ཏེ། འདུས་བྱས་དང་འདུས་མ་བྱས་ཀྱི་ཁམས་དག་དངོས་པོ་མེད་པ་
ཉིད་ཀྱིས་དམིགས་པ་འཐད་པ་དང་། རྣམ་པ་ཐམས་ཅད་དུ་རང་བཞིན་མེད་པའི་ཕྱིར་དམིགས་
པའི་ངོ་བོ་ཉིད་ངེས་པར་གཟུང་བ་དང༌། དངོས་པོ་དང་དངོས་པོ་མེད་པ་མི་དམིགས་པས་རྣམ་
པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་དང་། དེ་བཞིན་ཉིད་ཀྱི་ངོ་བོ་ཉིད་ཀྱིས་ཀུན་རྫོབ་དང་དོན་
དམ་པའི་བདེན་པ་གཉིས་དང་། སྦྱིན་པ་ལ་སོགས་པ་མི་དམིགས་པས་སྦྱོར་བ་དང་། རྟོགས་པ་
བྱ་བ་མེད་པས་སངས་རྒྱས་དཀོན་མཆོག་དང་། མིང་དུ་བཏགས་པ་ཙམ་དུ་ཟད་པས་ཆོས་དཀོན་
མཆོག་དང༌། གཟུགས་ལ་སོགས་པར་དམིགས་པ་བཀག་པས་དགེ་འདུན་དཀོན་མཆོག་དང༌།
སྦྱིན་པ་ལ་སོགས་པར་མི་དམིགས་པས་ཐབས་ལ་མཁས་པ་དང༌། དངོས་པོ་དང་དངོས་པོ་
མེད་པ་དང་གཉིས་ཀའི་ངོ་བོ་རྟོགས་པ་བཀག་པས་དེ་བཞིན་གཤེགས་པའི་མངོན་པར་རྟོགས་
པ་དང་། སྤྲོས་པ་རྣམ་པར་བཞག་པའི་མི་རྟག་པ་ཉིད་ལ་སོགས་པ་ཉིད་ཀྱིས་རྟག་པ་ལ་སོགས་
པར་ཕྱིན་ཅི་ལོག་པ་དང་། ལམ་རྣམ་པར་བསྒོམས་པའི་འབྲས་བུ་མངོན་སུམ་དུ་མི་བྱེད་པས་
ལམ་དང་། དོར་བ་དང་བླང་བ་མེད་པས་མི་མཐུན་པའི་ཕྱོགས་དང་། གཉེན་པོ་དག་དང་ཆོས་
ཅན་མེད་པས་ཆོས་ཀྱི་མཚན་ཉིད་དང༌། རང་དང་སྤྱིའི་མཚན་ཉིད་མི་འཐད་པས་སྒོམ་པ་ལ།
སྐྱེ་བོ་བྱང་ཆུབ་སེམས་དཔའི་ཐབས་ལ་མཁས་པ་མི་ཤེས་པའི་རབ་ཏུ་སྨྲ་བ་ཉིད་ཐམས་ཅད་ཀྱི་
ལོག་པར་རྟོག་པ་ཕན་ཚུན་འགལ་བའི་དོན་སྒྲུབ་པས་མི་འཐད་པ་ཉིད་ཀྱིས་ཐེ་ཚོམ་གྱི་ངོ་བོ་ཇི་

སྐད་བཤད་པའི་ཡུལ་ཅན་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་ཀྱི་རྟེན་ཅན་ལོག་པར་
རྟོག་པ་བཅུ་དྲུག་གོ །དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ་གོ་རིམས་
བཞིན་དུ་དོན་དམ་པ་དང་ཀུན་རྫོབ་ཀྱི་སྒོ་ནས་ལན་གདབ་དགོས་པས། བྱང་ཆུབ་སེམས་དཔའ་
དགེ་བ་འདོད་པ་རྣམས་ཀྱིས་བདེན་པ་གཉིས་ཀ་ལ་བརྟེན་པའི་ཐབས་ལ་མཁས་པས་རྣམ་
པ་སྟོང་དུ་བསལ་བ་སྔོན་དུ་འགྲོ་བའི་ངེས་པ་རྣམ་པ་ཐམས་ཅད་དུ་ཡང་དག་པར་སྐྱེད་ནས་
བར་ཆད་མེད་པའི་ཏིང་ངེ་འཛིན་བསྐྱེད་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་ལས། སྐབས་ལྔ་པའི་འགྲེལ་པའོ། །
སྐབས་དྲུག་པ་མཐར་གྱིས་སྦྱོར་བ།
རྩེ་མོའི་མངོན་པར་རྟོགས་པ་ཐོབ་པ་སོ་སོ་བ་དང་བསྡུས་པ་ཉིད་དུ་རྟོགས་པའི་དོན་
རྣམས་གོ་རིམས་བཞིན་དུ་བླགས་ནས་བརྟན་པོར་བྱ་བའི་ཕྱིར་རྣམ་པར་སྒོམ་པར་བྱེད་པས་
མཐར་གྱིས་པའི་མངོན་པར་རྟོགས་པ། ཚཊི་དཔའ་རྟ།འ་བློ
སྦྱིན་པ་ཤེས་རབ་བར་དག་དང་། །སངས་རྒྱས་ལ་སོགས་དྲན་དང་ཆོས། །
ཀྱི་སྐད་ཅིག་དངོས་མེད་ངོ་བོ་ཉིད་ཀྱིས་དེ། །མཐར་གྱིས་པ་ཡི་བྱ་བར་བཞེད།
ཅེས་བྱ་བ་གསུངས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་བཞི་ནི་ཤེས་རབ་ཀྱི་ཕ་རོལ་ཏུ་ཕྱིན་
པའི་ནང་དུ་འདུས་པའི་ཕྱིར། སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་འཁོར་གསུམ་རྣམ་
པར་དག་པས་རབ་ཏུ་ཕྱེ་བ་དྲུག་རྣམ་པ་ཐམས་ཅད་དུ་ཡོངས་སུ་རྫོགས་པས་ས་བཅུ་ཡང་དག་
པར་སྒྲུབ་པར་བྱེད་པ་དང་། དྲན་པ་ཉེ་བར་བཞག་པ་ལ་སོགས་པ་དང་། བྱང་ཆུབ་ཀྱི་ཡན་ལག་
གི་རྣམ་པ་དང༌། འཕགས་པའི་ལམ་ཡན་ལག་བརྒྱད་པ་སྟེ་དོན་དམ་པར་དྲན་པ་མེད་པའི་མཚན་
ཉིད་ཀྱི་སངས་རྒྱས་རྗེས་སུ་དྲན་པ་རྣམ་པ་གསུམ་པོ་གོ་རིམས་བཞིན་དུ་ངེས་པར་འབྱེད་པའི་

ཆ་དང་མཐུན་པ་དང་མཐོང་བ་དང་སྒོམ་པའི་ལམ་རྗོད་པར་བྱེད་པ་དང་། དེ་བཞིན་དུ་དགེ་བ་དང་
མི་དགེ་བ་དང་ལུང་དུ་མ་བསྟན་པའི་ཆོས་རྗེས་སུ་དྲན་པ་དང་། སྔ་མ་བཞིན་དུ་བྱང་ཆུབ་སེམས་
དཔའ་འཕགས་པ་ཕྱིར་མི་ལྡོག་པའི་དགེ་འདུན་རྗེས་སུ་དྲན་པ་དང་། དེ་བཞིན་དུ་ཚུལ་ཁྲིམས་
དང༌། གཏོང་བ་དང༌། ལྷ་རྗེས་སུ་དྲན་པ་དང་། གཟུགས་ལ་སོགས་པའི་ཆོས་ཐམས་ཅད་དངོས་
པོ་མེད་པའི་ངོ་བོ་ཉིད་དུ་ཁོང་དུ་ཆུད་པས་རྟོགས་པ་གང་ཡིན་པ་དེ་ནི་འདིར་མཐར་གྱིས་པའི་
བྱ་བར་བཞེད་པ་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་ཅེས་བྱ་བ་ལས་སྐབས་དྲུག་པའི་འགྲེལ་པའོ། ། །་
 སྐབས་བདུན་པ་སྐད་ཅིག་མའི་སྦྱོར་བ། ལྟེ་དམིགས་པས་རྣམ་
མཐར་གྱིས་པའི་མངོན་པར་རྟོགས་པ་རྣམ་པར་བསྒོམས་པ་ནི་ཤིན་ཏུ་གོམས་པར་བྱ་བའི་
ཕྱིར་དེ་དག་ཉིད་སྐད་ཅིག་མ་གཅིག་གིས་སྒོམ་པས་སྐད་ཅིག་མ་གཅིག་པའི་མངོན་པར་
རྫོགས་པར་བྱང་ཆུབ་པ་ཡིན་ཏེ། དེ་ཡང་མཚན་ཉིད་ཀྱིས་རྣམ་པ་བཞི་ཡོད་པས་དང་པོ་རྣམ་
པར་སྨིན་པ་མ་ཡིན་པ་ཟག་པ་མེད་པའི་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་
ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། ཀོ་ཨྰཿརྫ་ཚེ་རི
སྦྱིན་པ་ལ་སོགས་རེ་རེས་ཀྱང༌། །ཟག་མེད་ཆོས་ཀུན་བསྡུས་པའི་ཕྱིར། །
ry ཐུབ་པའི་སྐད་ཅིག་གཅིག་པ་ཡི། །རྟོགས་པ་འདི་ནི་ཤེས་པར་བྱ། །
ཞེས་བྱ་བ་གསུངས་ཏེ། ལུགས་ལས། ཆོས་ཀྱི་དབྱིངས་ཀྱི་རང་གི་ངོ་བོར། དངོས་
གཅིག་དངོས་པོ་ཀུན་གྱི་ངོ་བོ་ཉིད། །དངོས་ཀུན་དངོས་པོ་གཅིག་གི་ངོ་བོ་ཉིད། །གང་གིས་དངོས་
གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང་། །ཞེས་འབྱུང་བའི་
ཕྱིར། མང་པོས་གཅིག་བསྡུས་པ་འབའ་ཞིག་ཏུ་མ་ཟད་ཀྱི། འོན་ཀྱང་སྦྱིན་པ་ལ་སོགས་པའི་ཡེ་

ཤེས་དམིགས་པར་བྱ་བའི་སྐད་ཅིག་མ་གཅིག་པོ་དངོས་པོ་སོ་སོར་ངེས་པར་འཛིན་པའི་ཕྱིན་
ཅི་ལོག་དང་བྲལ་བའི་ངོ་བོས་སྦྱིན་པ་ལ་སོགས་པ་ནས་དཔེ་བྱད་བཟང་པོ་བརྒྱད་ཅུའི་བར་གྱི་
མཚན་ཉིད་ཀྱི་ཆོས་རྣམས་བསྡུས་པའི་ཕྱིར་ཐུབ་པ་བྱང་ཆུབ་སེམས་དཔའི་རྟོགས་པ་ནི་སྐད་ཅིག་
མ་གཅིག་པའི་མངོན་པར་རྫོགས་པར་བྱང་ཆུབ་པའོ་ཞེས་བྱ་བར་ཤེས་པར་བྱའོ། །ཡང་ཇི་
ལྟར་ན་ཟག་པ་མེད་པའི་ཡེ་ཤེས་གཅིག་དམིགས་ན་ཟག་པ་མེད་པ་ཐམས་ཅད་བསྡུས་པ་ཡིན་
ཞེ་ན། འཇིག་རྟེན་པའི་དཔེ
ཞ།ཇི་ལྟར་སྐྱེས་བུས་ཟོ་ཆུན་རྒྱུད། །རྡོག་ཐབས་གཅིག་གིས་བསྐྱོད་པ་ན། །
ཐམས་ཅད་ཅིག་ཅར་འགུལ་བ་ལྟར། །སྐད་ཅིག་གཅིག་ཤེས་དེ་བཞིན་ནོ། །
༑ ཞེས་བྱ་བ་གསུངས་ཏེ། དཔེར་ན་སྐྱེས་བུས་རྡོག་ཐབས་གཅིག་གིས་བསྐྱོད་ན་བཟོ་བོ་
མཁས་པས་སྔོན་བཟོ་ལེགས་པར་བྱས་པའི་མཐུས་ཟོ་ཆུན་གྱི་རྒྱུད་ཐམས་ཅད་ཅིག་ཅར་དུས་
གཅིག་ཏུ་འགུལ་བ་དེ་བཞིན་དུ་སྔོན་གྱི་སྨོན་ལམ་གྱི་འཕེན་པ་དང༌། ཆོས་ཀྱི་དབྱིངས་ཀྱི་མཐུས་
སྐད་ཅིག་མ་གཅིག་ཁོ་ན་ལ་ཟག་པ་མེད་པའི་ཡེ་ཤེས་གཅིག་དམིགས་ན་རིགས་མཐུན་པ་ཐམས་
ཅད་མངོན་དུ་བྱེད་པ་ཡིན་ནོ། །དེ་ལྟར་དང་པོ་བསྟན་ནས་གཉིས་པ་རྣམ་པར་སྨིན་པའི་ཆོས་
ཉིད་ཀྱི་གནས་སྐབས་ཀྱི་ཟག་པ་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་
ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། །ཟག་ཚའོ་ཆ་ཀྱི་
ཁ་དེ་དག། གང་ཚེ་ཆོས་དཀར་ཐམས་ཅད་ཀྱི། །རང་བཞིན་ཤེས་རབ་ཕ་རོལ་ཕྱིན། །
པའི་དོན རྣམ་སྨིན་ཆོས་ཉིད་གནས་སྐབས་སྐྱེས། །དེ་ཚེ་སྐད་ཅིག་གཅིག་ཡེ་ཤེས། །
ཞེས་བྱ་བ་གསུངས་ཏེ། གང་གི་ཚེ་བྱང་ཆུབ་སེམས་དཔས་གཉེན་པོ་བསྒོམས་པས་མི་
མཐུན་པའི་ཕྱོགས་ཐམས་ཅད་དང་བྲལ་བས་ན་རྣམ་པར་བྱང་བའི་ཕྱོགས་རྣམ་པར་སྨིན་པའི་
ཆོས་ཉིད་ཀྱི་གནས་སྐབས་དྲི་མ་ཐམས་ཅད་དང་བྲལ་བས་སྟོན་ཀའི་ཟླ་བའི་འོད་བཞིན་དུ་དཀར་
བའི་ངོ་བོ་ཉིད་སྐྱེས་པ་དེའི་ཚེ། སྐད་ཅིག་མ་གཅིག་ཁོ་ན་ལ་རྣམ་པར་སྨིན་པའི་གནས་སྐབས་སུ་

གྱུར་པའི་ཟག་པ་མེད་པ་རྣམས་རྟོགས་པའི་ཡེ་ཤེས་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྐད་
ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། །དེ་ལྟར་གཉིས་པ་བསྟན་
གསུམ་པ་མཚན་ཉིད་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་
ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། mgjས་སྒེའུ། །རྟ
བོད་ཨོཾག༢༢ཌསྦྱིན་པ་ལ་སོགས་སྤྱོད་པ་ཡིས། །ཆོས་ཀུན་རྨི་ལམ་འདྲར་གནས་ནས། །
བྱ་བར་པ ཆོས་རྣམས་མཚན་ཉིད་མེད་པ་ཉིད། །སྐད་ཅིག་མ་ནི་གཅིག་གིས་རྟོགས། །
ཞེས་བྱ་བ་གསུངས་ཏེ། སྔོན་ཆོས་ཐམས་ཅད་རྨི་ལམ་ལྟ་བུར་གོམས་པས་ཚོགས་གཉིས་
ཉམས་སུ་མྱོང་བར་བྱས་ནས་རྟོགས་པའི་གནས་སྐབས་ན་ཉེ་བར་ལེན་པའི་ཕུང་པོ་ལ་སོགས་
པ་རྨི་ལམ་གྱི་ངོ་བོ་ཉིད་ཀྱི་ཆོས་ཐམས་ཅད་ལ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་
བསྒྲུབས་པས་གནས་ཏེ། སྦྱིན་པ་ལ་སོགས་པའི་ངོ་བོ་ཉིད་ངེས་པར་རྟོགས་པའི་རྣམ་པ་ཅན་
སྐད་ཅིག་མ་གཅིག་ཁོ་ནས་ཆོས་ཐམས་ཅད་ནི་མཚན་ཉིད་མེད་པའོ་ཞེས་ཀུན་ནས་ཉོན་མོངས་
པ་དག་རྣམ་པར་བྱང་བའི་ངོ་བོའི་ཆོས་རྣམས་མཚན་ཉིད་མེད་པ་ཉིད་དུ་ཤེས་པས་ན་སྐད་ཅིག་
མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། །དེ་ལྟར་གསུམ་པ་བསྟན་ནས་
བཞི་པ་གཉིས་སུ་མེད་པའི་མཚན་ཉིད་དུ་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་
ཀྱི་མངོན་པར་རྫོགས་པར་བྱང་ཆུབ་པ། རྒྱ།ཀྰ་ར་ཟ་ཆཞོན་པཊ་ཁཙn་རུ་ཌ།ནྰ་སྒྱུ་
༈ ། རྨི་ལམ་དང་ནི་དེ་མཐོང་ཉིད། །གཉིས་ཀྱི་ཚུལ་དུ་མི་མཐོང་ལྟར། །
། ] ཆོས་རྣམས་གཉིས་སུ་མེད་པ་ཡི། །དེ་ཉིད་སྐད་ཅིག་གཅིག་གིས་མཐོང༌། །
ཞེས་བྱ་བ་གསུངས་ཏེ། ཡུན་རིང་མོ་ཞིག་ནས་བར་ཆད་མེད་པར་གཉིས་སུ་སྣང་བ་སྤོང་
བ་ལ་གོམས་པ་ངང་དུ་གྱུར་པས་གཉིས་སུ་སྣང་བའི་བག་ཆགས་དྲུངས་ཕྱུང་བའི་བྱང་ཆུབ་སེམས་
དཔའ་གང་གི་ཚེ་གཟུང་བ་དང་འཛིན་པའི་ཚུལ་དུ་རྨི་ལམ་ལ་གཟུང་བ་དང༌། རྨི་ལམ་མཐོང་བ་
ལ་འཛིན་པར་མི་མཐོང་བ་དེའི་ཚེ་ཆོས་ཐམས་ཅད་ཀྱང་དེ་ལྟ་བུའི་ཆོས་ཉིད་ཡིན་ནོ་ཞེས་ཆོས་

རྣམས་ཀྱི་དེ་ཁོ་ན་ཉིད་གཉིས་སུ་མེད་པ་སྐད་ཅིག་མ་གཅིག་ཁོ་ནས་རྟོགས་པས་ན་སྐད་ཅིག་མ་
གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་
ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བ་ལས་སྐབས་བདུན་པའི་འགྲེལ་པའོ། །
སྐབས་བརྒྱད་པ་ཆོས་སྐུ།  
སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་རྣམ་པར་བསྒོམས་པའི་སྐད་
ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། དེ་ཡང་ངོ་བོ་
ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས་དང་པོ་ངོ་བོ་ཉིད་ཀྱི་སྐུ། ང་ཡིན་
ང་ཤོ ༼ཀྐོ ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག ། ཞང་ཆགས་པ་
བཅོམ་ས་སྦེ ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །
ཞེས་བྱ་བ་གསུངས་ཏེ། ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི།
དྲན་པ་ཉེ་བར་བཞག་པ་ལ་སོགས་པ་ཡེ་ཤེས་ཀྱི་བདག་ཉིད་འཇིག་རྟེན་ལས་འདས་པའི་ཆོས་
ཀྱི་དབྱིངས་ཀྱི་ངོ་བོ་ཉིད་ཀྱི་ཟག་པ་མེད་པའི་དྲི་མ་རྣམས་གློ་བུར་བ་ཉིད་ཀྱིས་རྣམ་པ་ཐམས་
ཅད་དུ་རྣམ་པར་དག་ཅིང་རང་བཞིན་གྱིས་དབེན་པའི་མཚན་ཉིད་དུ་གྱུར་པ་གང་དག་ཡིན་
པ་དེ་དག་གི་རང་གི་ངོ་བོ་ཉིད་སྐྱེ་བ་མེད་པའི་ངོ་བོ་ཉིད་ནི་འདི་ཡིན་ཏེ། བཅོས་མ་མ་ཡིན་
པའི་དོན་གྱིས་འཇིག་རྟེན་ལས་འདས་པའི་ལམ་གྱིས་འཐོབ་ཀྱི། བྱས་པ་ནི་མ་ཡིན་པས་རྣམ་
པར་ཤེས་པ་སྒྱུ་མ་ལྟ་བུས་ཆོས་ཐམས་ཅད་རྟོགས་པས་ཐོབ་པ་ཡིན་ནོ། །སྐུ་ལྷག་མ་གསུམ་
པོ་དོན་དམ་པར་ཆོས་ཉིད་ཀྱི་ངོ་བོ་ཡང་དག་པའི་ཀུན་རྫོབ་ཏུ་སྣང་བ་ཇི་ལྟར་མོས་པས་རབ་ཏུ་
ཕྱེ་བ་ནི་སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་ལ་སོགས་པའི་སྤྱོད་ཡུལ་དུ་
རྣམ་པར་བཞག་པ་ཡིན་ནོ། །ཞེས་བསྟན་པའི་ཕྱིར་ལུགས་ལས། གང་ཕྱིར་དབེན་པ་དབེན་

གྱུར་ལས། །ཐ་མི་དད་པ་ཉིད་དུ་འདོད། །ཅེས་འབྱུང་བའི་ཕྱིར་དེ་དང་ཐ་མི་དད་ཀྱང་ཐ་དད་
པར་རྣམ་པར་བཞག་གོ ། །དེ་ལྟར་སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་སྤྲོས་པ་མེད་
པའི་ཡེ་ཤེས་ཀྱི་བདག་ཉིད་ཟག་པ་མེད་པའི་དྲན་པ་ཉེ་བར་བཞག་པ་ལ་སོགས་པའི་ངོ་བོ།
ཅིག་ལ་གཅི བྱང་ཆུབ་ཕྱོགས་མཐུན་ཚད་མེད་དང་། །རྣམ་པར་ཐར་དང་མཐར་གྱིས་ནི། །
སྙོམས་འཇུག་དགུ་ཡི་བདག་ཉིད་དང༌། །ཟད་པར་བཅུ་ཡི་བདག་ཉིད་དང༌། །
ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་བས་རྣམ་བརྒྱད་དང༌། །
འོ་ཨོ་ལྋ རྣམ་པ་ཐམས་ཅད་དག་བཞི་དང༌། །དབང་བཅུ་དང་ནི་སྟོབས་བཅུ་དང་། །
མི་འཇིགས་པ་ནི་བཞི་དག་དང་། །བསྲུང་བ་མེད་པ་རྣམ་གསུམ་དང་། །
བསྒྲུངས་པདྲན་པ་ཉེར་གཞག་རྣམ་གསུམ་དང་། །བསྙེལ་བ་མི་མངའི་ཆོས་ཉིད་དང་། །
ལྷད་བག་ཆགས་ཡང་དག་བཅོམ་པ་དང་། །སྐྱེ་ལ་ཐུགས་རྗེ་ཆེན་པོ་དང༌། །མོང་
ཐུབ་པ་ཁོ་ནའི་མ་འདྲེས་ཆོས། །བཅོ་བརྒྱད་བཤད་པ་གང་ཡིན་དང་། །
ལུཊཨོ་ཊ རྣམ་པ་ཐམས་ཅད་མཁྱེན་ཉིད་དང༌། །ཆོས་ཀྱི་སྐུ་ཞེས་བརྗོད་པ་ཡིན། ། 2
ཞེས་བྱ་བ་གསུངས་ཏེ། དྲན་པ་ཉེ་བར་བཞག་པ་ལ་སོགས་པ་ནས་འཕགས་པའི་ལམ་ཡན་ལག་
བརྒྱད་པའི་བར་བྱང་ཆུབ་ཀྱི་ཕྱོགས་རྣམས་དང་། སྔ་མ་བཞིན་དུ་བྱམས་པ་ལ་སོགས་པ་ཚད་
མེད་པ་ཚངས་པའི་གནས་པ་རྣམས་དང་། ནང་གཟུགས་ཅན་དང་གཟུགས་ཅན་མ་ཡིན་
པར་འདུ་ཤེས་པས་ཕྱི་རོལ་གྱི་གཟུགས་རྣམས་ལ་ལྟ་བ་ཞེས་བྱ་བ་གཉིས་དང་སྡུག་པའི་རྣམ་
པར་ཐར་པ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་ཞེས་བྱ་བ་གཅིག་དང་།
ནམ་མཁའ་དང་རྣམ་པར་ཤེས་པ་དང་། ཅི་ཡང་མེད་པ་དང་། འདུ་ཤེས་མེད་འདུ་ཤེས་མེད་མིན་
སྐྱེ་མཆེད་ཅེས་བྱ་བ་བཞི་དང་། འདུ་ཤེས་དང་ཚོར་བ་འགོག་པ་ཞེས་བྱ་བ་གཅིག་སྟེ་དེ་ལྟར་རྣམ་
པར་ཐར་པ་བརྒྱད་དང་། གཟུགས་ཀྱི་ཁམས་ཀྱི་བསམ་གཏན་བཞི་དང་། གཟུགས་མེད་པའི་

སྙོམས་པར་འཇུག་པ་བཞི་དང་། འགོག་པའི་སྙོམས་པར་འཇུག་པ་ཞེས་བྱ་བ་མཐར་གྱིས་གནས་
པའི་སྙོམས་པར་འཇུག་པ་དགུ་དང་། ས་དང་། ཆུ་དང་། མེ་དང་། རླུང་དང་། སྔོན་པོ་དང༌། སེར་
པོ་དང་། དམར་པོ་དང་། དཀར་པོ་དང་། ནམ་མཁའ་དང་། རྣམ་པར་ཤེས་པ་ཞེས་བྱ་བ་ཟད་
པར་རྣམ་པ་བཅུ་དང་། ནང་གཟུགས་དང་གཟུགས་མེད་པར་འདུ་ཤེས་པ་དག་གིས་སོ་སོར་
ཆུང་ངུ་དང་ཆེན་པོའི་རྣམ་པ་དག་ཏུ་ཕྱི་རོལ་གྱི་གཟུགས་རྣམས་ལ་ལྟ་ཞིང་དེ་དག་ཟིལ་གྱིས་
མནན་ནས་ཤེས་ཞེས་བྱ་བ་བཞི་དང༌། ནང་གཟུགས་མེད་པར་འདུ་ཤེས་པ་དག་ཁོ་ནས་སྔོན་
པོ་དང་། སེར་པོ་དང་། དམར་པོ་དང་། དཀར་པོ་དག་ཟིལ་གྱིས་མནན་ནས་མཐོང་ཞེས་བྱ་བ་
རྣམ་པ་བཞི་སྟེ་དེ་ལྟར་ཟིལ་གྱིས་གནོན་པའི་སྐྱེ་མཆེད་རྣམ་པ་བརྒྱད་དང་། ཕ་རོལ་གྱི་རྒྱུད་དུ་
གཏོགས་པའི་ཉོན་མོངས་པའི་དགྲའི་རྒྱུན་དྲུངས་འབྱིན་པའི་ཏིང་ངེ་འཛིན་ཞེས་བྱ་བ་ཡང་ཡིན་
པ་ཉོན་མོངས་པ་མེད་པ་དང་། ཡང་དག་པར་མཚན་མ་ཐམས་ཅད་དང་བྲལ་ཞིང་ཆགས་པ་
བཅོམ་པ་ཐེ་ཚོམ་སེལ་བར་མཛད་པའི་སྨོན་ལམ་གྲུབ་པས་འཁོར་བ་ཇི་སྲིད་པ་དང་རྣམ་པར་
གྲོལ་བ་ཇི་སྲིད་པའི་གནས་སྐབས་སུ་འཇུག་པ་ཞེས་བྱ་བ་སྨོན་ནས་མཁྱེན་པ་དང་། སྔར་
བཤད་པའི་མངོན་པར་ཤེས་པ་དྲུག་དང་། སོ་སོ་ཡང་དག་པར་རིག་པ་བཞི་དང་། རྟེན་དང་། དམིགས་
པ་དང་། ཐུགས་དང་། ཡེ་ཤེས་ཡོངས་སུ་དག་པ་ཞེས་བྱ་བ་དག་པ་བཞི་དང༌།ཚེ་དང༌། སེམས་
དང་། ཡོ་བྱད་དང་། ལས་དང་། སྐྱེ་བ་དང༌། མོས་པ་དང་། སྨོན་ལམ་དང་། རྫུ་འཕྲུལ་དང་། ཡེ་
ཤེས་དང་། ཆོས་ལ་དབང་བ་ཞེས་བྱ་བ་དབང་བཅུ་དང་། སྔར་བཤད་པའི་སྟོབས་བཅུ་དང་།
མི་འཇིགས་པ་བཞི་དང་། དེ་བཞིན་གཤེགས་པའི་སྐུ་དང་གསུང་དང་ཐུགས་ཀྱི་སྤྱོད་པ་ཡོངས་སུ་
དག་པ་སྟེ། འདི་ལ་ཕྱིན་ཅི་ལོག་གི་ཀུན་ཏུ་སྤྱོད་པ་གཞན་གྱིས་ཡོངས་སུ་ཤེས་པའི་བསྙེན་པས་
བཅབ་པར་བྱའོ་སྙམ་པའི་དགོངས་པ་མི་མངའོ་ཞེས་བྱ་བ་བསྲུང་བ་མེད་པ་རྣམ་པ་གསུམ་དང༌།
ཆོས་སྟོན་པ་ན་ཉན་པར་འདོད་པ་དང་། ཉན་པར་མི་འདོད་པ་དང་། གཉིས་ཀ་དག་ལ་གོ་
རིམས་བཞིན་དུ་རྗེས་སུ་ཆགས་པ་དང༌། ཁོང་ཁྲོ་བ་དང་། གཉིས་ཀས་དབེན་པ་ཁོ་ནར་བཏང་

སྙོམས་སུ་དྲན་པ་དང་ལྡན་པར་གནས་སོ་ཞེས་བྱ་བ་དྲན་པ་ཉེ་བར་བཞག་པ་རྣམ་པ་གསུམ་དང༌།
སེམས་ཅན་གྱི་དོན་མཛད་པའི་དུས་ལས་མི་འདའ་བའི་མཚན་ཉིད་ཅེས་བྱ་བ་བསྙེལ་བ་མི་
མངའ་བའི་ཆོས་ཉིད་དང༌། ཉོན་མོངས་པ་དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ་བོའི་ས་
བོན་སྤངས་པས་བག་ཆགས་ཡང་དག་པར་བཅོམ་པ་དང་། སྐྱེ་བོ་མཐའ་དག་ལ་ཕན་པའི་
བསམ་པ་ཉིད་ཅེས་བྱ་བ་སྐྱེ་བོ་ལ་ཐུགས་རྗེ་ཆེན་པོ་ཉིད་དང་། སངས་རྒྱས་ཀྱི་ཆོས་མ་འདྲེས་པ་
བཅོ་བརྒྱད་དང་། རྣམ་པ་ཐམས་ཅད་མཁྱེན་པ་ཉིད་དང་། དང་ཞེས་བྱ་བའི་སྒྲས་བསྡུས་པ་ལམ་
ཤེས་པ་ཉིད་ལ་སོགས་པ་སྔར་བཤད་པ་དག་ཀྱང་ཡིན་ཏེ། བྱང་ཆུབ་ཀྱི་ཕྱོགས་དང་མཐུན་པ་
ལ་སོགས་པ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་གནས་གྱུར་པས་གྱུར་པ་ཐམས་ཅད་ཀྱང་
ཆོས་ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་ནི་ཁ་ཅིག་གིའོ།
གཞན་དག་ནི། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་
རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཞེས་བྱ་བའི་སྒྲ་ཇི་བཞིན་
ཉིད་དུ་འཇིག་རྟེན་ལས་འདས་པའི་ཟག་པ་མེད་པའི་ཆོས་རྣམས་ཁོ་ན་ཁས་བླངས་ནས་ངོ་བོ་
ཉིད་ཀྱི་སྐུ་ནི་དེ་དག་གི་རང་བཞིན་སྐྱེ་བ་མེད་པ་ཉིད་གང་ཡིན་པ་དེའི་མཚན་ཉིད་ཅན་ཡིན་
ཏེ། དེ་ཉིད་ཀྱང་ཆོས་ཉིད་ཀྱི་སྐུ་ཡིན་པ་ལས་ཆོས་ཀྱི་སྐུའོ་ཞེས་ངོ་བོའི་རྐྱེན་མི་མངོན་པར་བྱས་
ནས་བསྟན་ཏོ་ཞེས་རྣམ་པར་བཤད་ནས། ཆོས་ཀྱི་སྐུ་གང་དག་གི་རང་བཞིན་གྱི་མཚན་ཉིད་
ཅན་ཡིན་པའི་ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཞེ་ན། བྱང་ཆུབ་ཕྱོགས་
མཐུན་ཚད་མེད་དང་། ཞེས་བྱ་བ་ལ་སོགས་པའི་ཚིག་ལེའུར་བྱས་པ་ལ་འཇུག་པར་བྱེད་དོ། །
གཞན་དག་ན་རེ། དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་དོན་ཁྱད་པར་ཅན་སྣང་བ་
སྐྱེད་པའི་སྒོ་ནས་གནས་ཡོངས་སུ་གྱུར་པས་གྱུར་པ། ཆོས་སྟོན་པ་ལ་སོགས་པའི་དོན་གྱི་བྱ་བ་
མཛད་པ་གཉིས་སུ་མེད་པའི་སེམས་དང་སེམས་ལས་བྱུང་བ་གདོན་མི་ཟ་བར་ཁས་བླང་དགོས་པ་
རྣམས་ཇི་ལྟར་བསྡུས་ཞེས་ཟེར་རོ། །ཁ་ཅིག་ན་རེ། 

ཆོས་སྐུ་མཛད་པར་བཅས་པ་སྟེ། །རྣམ་པ་བཞིར་ནི་ཡང་དག་བརྗོད། །
ཅེས་བྱ་བའི་ཚིག་ལེའུར་བྱས་པ་ལས། ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་ཆོས་
ཀྱི་སྐུ་ཞེས་བྱ་བའི་སྒྲ་མི་འབྱུང་བས་སྐུ་ནི་གསུམ་ཁོ་ནའོ་ཞེས་ཟེར་རོ། གཞན་དག་ན་རེ། དགོས་
པ་ཉེ་བར་བསྟན་པའི་ཤུགས་ཀྱིས་ཚིག་ལེའུར་བྱས་པ་སྦྱར་བའི་ངོར་རམ།ཡེ་ཤེས་ཁོ་ན་དང་
མཛད་པ་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། དེའི་ཕྱིར་ཕྱོགས་གཞན་ནས་སྐུ་བཞིར་
གསུངས་པ་ཐམས་ཅད་མི་འགལ་བར་འགྱུར་རོ་ཞེས་ཟེར་རོ། །ཉན་ཐོས་ལ་སོགས་པའི་ཉོན་
མོངས་པ་མེད་པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་པ་མེད་པའི་ཏིང་ངེ་འཛིན་
ཁྱད་པར་དུ་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། metaap་།
༢། ཉན་ཐོས་ཉོན་མོངས་མེད་པའི་ལྟ། །མི་ཡི་ཉོན་མོངས་ཡོངས་སྤོང་ཉིད། ། je
n གྲོང་སོགས་སུ་དེའི་ཉོན་མོངས་རྣམས། །རྒྱུན་གཅོད་རྒྱལ་བའི་ཉོན་མོངས་མེད། །
ཌ ཅེས་བྱ་བ་གསུངས་ཏེ། ཉན་ཐོས་ལ་སོགས་པའི་ཉོན་མོངས་པ་མེད་པའི་ཏིང་ངེ་འཛིན་
ནི་བདག་མཐོང་བ་ལས་འགའ་ཞིག་གི་ཉོན་མོངས་པ་སྐྱེ་བར་འགྱུར་ན་མི་རུང་ངོ་ཞེས་མིའི་ཉོན་
མོངས་པ་སྐྱེ་བ་ཡོངས་སུ་སྤོང་བ་ཉིད་ཡིན་ནོ། །དེ་བཞིན་གཤེགས་པ་རྣམས་ཀྱི་ཉོན་མོངས་པ་
མེད་པའི་ཏིང་ངེ་འཛིན་ནི་གྲོང་ལ་སོགས་པར་སྐྱེ་བོ་མཐའ་དག་གི་ཉོན་མོངས་པའི་རྒྱུན་དྲུངས་
འབྱིན་པར་མཛད་པ་ཡིན་ནོ། །ཉན་ཐོས་ལ་སོགས་པའི་སྨོན་ནས་ཤེས་པ་བས་དེ་བཞིན་གཤེགས་
པའི་སྨོན་ནས་མཁྱེན་པ་ཁྱད་པར་དུ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ།
ན སངས་རྒྱས་སྨོན་ནས་མཁྱེན་པ་ནི། །ལྷུན་གྱིས་གྲུབ་དང་ཆགས་སྤངས་དང༌། །
ཐོགས་པ་མེད་དང་རྟག་གནས་དང་། །འདྲི་བ་ཀུན་ལན་འདེབས་པར་བཞེད། །
ཅེས་བྱ་བ་གསུངས་ཏེ། དེ་བཞིན་གཤེགས་པའི་སྨོན་ནས་མཁྱེན་པ་ནི། མཚན་མ་མེད་
པ་ཉིད་དུ་རང་གི་ངང་གིས་འཇུག་པ་དང་། དངོས་པོ་ལ་མངོན་པར་མ་ཞེན་པས་གཟུགས་ལ་སོགས་

པ་ལ་ཆགས་པ་དང་བྲལ་བ་དང་། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་ཏེ་
སྤངས་པས་ཤེས་བྱ་ཐམས་ཅད་ལ་ཐོགས་པ་མེད་པ་དང་། འཁོར་བ་ཇི་སྲིད་པར་གནས་པའི་
ཕྱིར་རྟག་ཏུ་གནས་པ་དང་། ཡང་དག་པའི་སོ་སོར་རིག་པ་བརྙེས་པས་འདྲི་བའི་ལན་འདེབས་
པར་མཛད་པ་ཡིན་པར་བཞེད་དོ། །ཉན་ཐོས་ལ་སོགས་པ་ཡི་ནི་བཟློག་པ་ཉིད་ཀྱིས་དེ་ལྟ་མ་ཡིན་
ནོ། །རྟག་ཏུ་ཐུགས་རྗེ་ཆེན་པོའི་ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་ན་ཡང་རྟག་ཏུ་ཇི་ལྟར་དོན་
མི་མཛད། ཅེས་བྱ་བའི་ལན་གདབ་པའི་ཕྱིར་བར་སྐབས་ཀྱི་ཚིགས་སུ་བཅད་པ། 8
པFཔ་ཡིན། རྒྱུ་ནི་ཡོངས་སུ་སྨིན་གྱུར་ནས། །གང་དང་གང་ལ་གང་དང་ནི། ། 57།
ཤར་ཆོས་གང་ཚེ་བྱ་བ་ཕན་གྱུར་པ། །དེ་དང་དེ་ལ་དེ་སྣང་ངོ༌། ། —ཀྲྀ ཀ2
ཞེས་བྱ་བ་གསུངས་ཏེ། དགེ་བའི་བཤེས་གཉེན་ལ་སོགས་པ་དང་ཕྲད་པས་སྔོན་བསྐྱེད་
པའི་དགེ་བའི་རྩ་བའི་ས་བོན་སངས་རྒྱས་ལ་སོགས་པ་ལ་དམིགས་པའི་རྒྱུ་ཡོངས་སུ་རྟས་པར་
གྱུར་ནས་སེམས་ཅན་གང་ལ་གང་གི་དུས་སུ་ཆོས་བསྟན་པ་ལ་སོགས་པ་མཛད་ན་ཡུན་དུ་འཕྲོད་
པར་གྱུར་པ་དེའི་ཚེ། དེའི་དོན་བྱ་བའི་ཕྱིར་སྔོན་གྱི་སྨོན་ལམ་གྲུབ་པས་བཅོམ་ལྡན་འདས་དེ་དང་
དེར་སྣང་བ་དང་འཚམ་པར་དོན་གྱི་བྱ་བ་མཛད་པས་དུས་ཐམས་ཅད་དུ་ཡིད་བཞིན་གྱི་ནོར་བུ་
ལྟར་ཉེ་བར་གནས་ཀྱང་། རང་གི་ལས་ཀྱི་ཉེས་པས་བསྐྱེད་པ་ལ་རྒྱུ་མ་ཚང་བས། འབྲས་བུ་
སྨིན་པར་མཛད་པར་མི་སྣང་ངོ་སྙམ་དུ་དགོངས་པ་ཡིན་ནོ། །དེ་ཇི་ལྟ་བུ་ཞིག་སྙམ་པ་ལ་བར་
སྐབས་ཀྱི་ཚིགས་སུ་བཅད་པས་དཔེ།
ལྷ་ཡི་རྒྱལ་པོས་ཆར་ཕབ་ཀྱང༌། །ས་བོན་མི་རུང་མི་འཁྲུང་ལྟར། །
༩༽ སངས་རྒྱས་རྣམས་ནི་བྱུང་གྱུར་ཀྱང་། །སྐལ་བ་མེད་པས་བཟང་མི་མྱོང་། །
ཞེས་བྱ་བ་གསུངས་ཏེ། དཔེར་ན་ལྷའི་དབང་པོས་ཆར་ཕབ་ཏུ་ཟིན་ཀྱང་ཏིལ་ལ་སོགས་
པའི་ས་བོན་རུལ་བའི་ངོ་བོ་ལ་སོགས་པས་ས་བོན་མི་རུང་བར་གྱུར་བ་མི་འཁྲུང་བ་དེ་བཞིན་
དུ། སངས་རྒྱས་ཡིད་ལ་རེ་བ་མཐའ་དག་ཡོངས་སུ་རྫོགས་པར་མཁས་པ་རྣམས་བྱུང་ཡང་སྐལ་

བ་མེད་པས་དམ་པའི་ཆོས་མཉན་པ་ལ་སོགས་པའི་བཟང་པོ་ཐོབ་པར་མི་འགྱུར་རོ། །ཡེ་ཤེས་
ཀྱི་བདག་ཉིད་ཀྱི་ཆོས་ཀྱི་སྐུ་རྣལ་འབྱོར་བ་སོ་སོར་ངེས་པའི་རྒྱུད་ཀྱི་རྟེན་ལ་ཡོད་པ་སྐད་ཅིག་
རེ་རེ་ལ་འབྱུང་བ་ཇི་ལྟར་ཁྱབ་པ་དང་། རྟག་པ་ཞེས་ཀྱང་བརྗོད་ཅེ་ན། བར་སྐབས་ཀྱི་ཚིགས་སུ་
བཅད་དེ་གསུངས་པ། mm་ཆཌ་ཎ་ནྰ་ཎཤོར་ཏེ་བརྐྱངཀཌn
པས་སོར་མོ དེ་ལྟར་མཛད་པ་རྒྱ་ཆེའི་ཕྱིར། །སངས་རྒྱས་ཁྱབ་པར་ངེས་པར་བརྗོད། །
སློག་གཅོད་ལ་དེ་ཉིད་ཟད་པ་མེད་པའི་ཕྱིར། །རྟག་པ་ཞེས་ཀྱང་བརྗོད་པ་ཡིན། །
ཞེས་བྱ་བ་ཡིན་ཏེ། དེ་ལྟར་ཇི་སྐད་བཤད་པའི་ཚུལ་གྱིས་ཐམས་ཅད་དུ་སྣང་བའི་སྒོ་ནས་
བྱ་བ་མཛད་པ་རྒྱ་ཆེ་བའི་ཕྱིར་དང༌། རྒྱུན་ཆགས་སུ་འཁོར་བ་ཇི་སྲིད་པར་བཞུགས་ཀྱང་བཅོམ་
ལྡན་འདས་ལ་ཟད་པ་མི་མངའ་བའི་ཕྱིར་གོ་རིམས་བཞིན་དུ་སངས་རྒྱས་ཁྱབ་པ་དང་། རྟག་པ་
ཞེས་མངོན་པར་བརྗོད་དོ། །དེ་ལྟར་སྐུ་གཉིས་བསྟན་ནས། གསུམ་པ་ལོངས་སྤྱོད་རྫོགས་པའི་
སྐུ་གཟུགས་ཀྱི་སྐུའི་ངོ་བོ་ཉིད་མཚན་དང་དཔེ་བྱད་བཟང་པོས་འབར་བ།
གདང་བ་མཚན་ནི་སུམ་ཅུ་རྩ་གཉིས་དང༌། །དཔེ་བྱད་བརྒྱད་ཅུའི་བདག་ཉིད་འདི། །
བྱིན་པ་ཐེག་ཆེན་ཉེ་བར་ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །
ཅེས་བྱ་བ་གསུངས་ཏེ། མཚན་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུའི་ངོ་
བོ་ཉིད་འདི་ནི་བྱང་ཆུབ་སེམས་དཔའ་ཆེན་པོ་ས་བཅུ་པ་ལ་ཞུགས་པ་རྣམས་དང་། ཐབས་ཅིག་
ཏུ་ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱི་དགའ་བ་དང་བདེ་བ་ཤིན་ཏུ་ཁ་ན་མ་ཐོ་བ་མེད་པ་
ཉེ་བར་སྤྱོད་པའི་ཕྱིར། སངས་རྒྱས་བཅོམ་ལྡན་འདས་ཀྱི་ལོངས་སྤྱོད་རྫོགས་པའི་སྐུ་ཡིན་ནོ། །
མཚན་སུམ་ཅུ་རྩ་གཉིས་པོ་དེ་དག་གང་དག་ཅིག་ཡིན་ཞེ་ན། བར་སྐབས་ཀྱི་ཚིགས་སུ་བཅད་
པ་ལྔ་ནི། 
རྒྱས་དགག་ཆེ་ཌ ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །
ལྟ་ན་ཁོ་ཕྱག་དང་ཞབས་སོར་དྲ་བས་འབྲེལ་བ་དང་། ། 

ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། ། 
འདི་ཡི་སྐུ་ནི་བདུན་དག་མཐོ་བ་དང་། ། 
སོར་མོ་རིང་དང་རྟིང་ཡངས་སྐུ་ཆེ་དྲང་། ། 
ཞབས་འབུར་མི་མངོན་སྤུ་ནི་གྱེན་དུ་ཕྱོགས། 
བྱིན་པ་ཨེ་ན་ཡའི་འདྲ་ཕྱག་རིང་མཛེས། ། 
འདོམས་ཀྱི་སྦ་བ་སྦུབས་སུ་ནུབ་པའི་མཆོག 7ལ
་ཀ་ཎ་ཧྲྰི་བཌ་ཌཀྰ་ལྤགས་པ་གསེར་མདོག་ལྤགས་པ་སྲབ་པ་དང༌། ། 
སྤུ་ནི་རེ་རེ་ནས་གཡས་ལེགས་འཁྲུངས་དང་། ། 
ཞལ་མཛོད་སྤུས་བརྒྱན་རོ་སྟོད་སེང་གེའི་འདྲ། ། 
ལྷོ་འདི་ཡི་དཔུང་པའི་མགོ་ཟླུམ་ཐལ་གོང་རྒྱས། །
གནང་མས། ངས་ཅན་འདི་ལ་རོ་མི་ཞིམ་པ་རོ་མཆོག་སྣང་། །
ལམ་ལྷ།སྐུ་ནི་ནྱ་གྲོ་ཏ་ལྟར་ཆུ་ཞེང་གབ། །
གཙུག་ཏོར་དབུར་ལྡན་ལྗགས་རིང་མཛེས་པ་དང་། ། 
དཀར་དང་ཚད་མཉམ་ཐགས་བཟང་དང༌། ། ་
གྲངས་ནི་བཞི་བཅུ་ཐམ་པ་ཚང་བ་དང༌། །
༈ །ཁོ་ཥ་ལྷ་སྤྱན་ནི་མཐོང་མཐིང་སྤྱན་རྫི་བ་མཆོག་གི ། ༈ 
འདྲ་བ་འདི་དག་སུམ་ཅུ་རྩ་གཉིས་མཚན
ས་བྱ་བ་གསུངས་ཏེ། བླ་མ་རྣམས་ལ་སྐྱེལ་བ་དང་བསུ་བ་ལ་སོགས་པས་ཕྱག་དང་
ཞབས་འཁོར་ལོའི་མཚན་དང་ལྡན་པ་ཉིད་དང་། སྡོམ་པ་ཡང་དག་པར་བླངས་པ་ལ་བརྟན་པ་
ཉིད་ཀྱིས་རུས་སྦལ་བཞིན་དུ་ཞབས་ཤིན་ཏུ་གནས་པ་ཉིད་དང་། བསྡུ་བའི་དངོས་པོ་བཞི་བསྟེན་

{
པས་ཕྱག་དང་ཞབས་ཀྱི་སོར་མོ་ངང་པའི་རྒྱལ་པོ་ལྟ་བུར་དྲ་བར་འབྲེལ་བ་ཉིད་དང་། བཟའ་
བ་དང་བཅའ་བ་ལ་སོགས་པ་གྱ་ནོམ་པ་བྱིན་པས་ཕྱག་དང་ཞབས་འཇམ་ཞིང་གཞོན་ཤ་ཆགས་
པ་ཉིད་དང༌། བལྡག་པ་ལ་སོགས་པ་ཤིན་ཏུ་གྱ་ནོམ་པ་བྱིན་པས་ཕྱག་དང་ཞབས་དང་ཐལ་གོང་དང༌།
ལྟག་པའི་ཕྱོགས་མཐོ་བའི་ཕྱིར་བདུན་མཐོ་བ་ཉིད་དང་། གསད་པར་བྱ་བ་ལས་ཐར་པར་བྱས་
པས་སོར་མོ་རིང་བ་ཉིད་དང༌། འཚོ་བ་ལ་ཕན་བཏགས་པ་ཉིད་ཀྱིས་རྟིང་པ་ཡངས་པ་ཉིད་དང༌།
སྲོག་གཅོད་པ་སྤངས་པ་ཉིད་ཀྱིས་སྐུ་ཆེ་ཞིང་དྲང་བ་ཉིད་དང་། དགེ་བའི་ཆོས་ཡང་དག་པར་བླངས་
པས་ཞབས་ལོང་བུ་མི་མངོན་པ་ཉིད་དང་། དགེ་བ་ཡང་དག་པར་བླངས་པ་སྤེལ་བས་སྐུའི་སྤུ་
གྱེན་དུ་ཕྱོགས་པ་ཉིད་དང༌། རིག་པ་དང་བཟོ་ལ་སོགས་པ་གུས་པར་བྱས་ཏེ་བྱིན་པས་བྱིན་པ་
རི་དྭགས་ཨེ་ན་ཡའི་ལྟ་བུ་དང་། ནོར་བདོག་པ་ལ་སློང་བ་པོའི་སྐྱེ་བོ་ཕྱིར་མ་སྤངས་པས་ཕྱག་
རིང་ཞིང་མཛེས་པ་ཉིད་དང་། སྐྱེ་བོ་ཐམས་ཅད་ཚངས་པར་སྤྱོད་པ་ཡང་དག་པར་ལེན་དུ་འཇུག་
པ་དང་གསང་བའི་གསང་ཚིག་བསྲུངས་པས་འདོམས་ཀྱི་སྦ་བ་སྦུབས་སུ་ནུབ་པ་ཉིད་དང༌།
གདིང་བ་གྱ་ནོམ་པ་བྱིན་པས་མདོག་གསེར་འདྲ་བ་ཉིད་དང་། ཁང་བཟང་ལ་སོགས་པ་དམ་པ་
བྱིན་པས་ལྤགས་པ་འཇམ་པ་ཉིད་དང་། འདུ་འཛི་ལ་སོགས་པ་ཡོངས་སུ་སྤངས་པས་སྤུ་རེ་རེ་
ནས་གཡས་ཕྱོགས་སུ་འཁྱིལ་བ་ཉིད་དང་། སྐྱེ་བོ་བླ་མ་ཐམས་ཅད་གནས་ཇི་ལྟ་བ་བཞིན་དུ་བཀོད་
པས་ཞལ་མཛོད་སྤུས་བརྒྱན་པ་ཉིད་དང་། རྣམ་པ་ཐམས་ཅད་དུ་ཁ་དྲག་གི་ཚིག་གིས་ཁྱད་དུ་
མ་བསད་པས་རོ་སྟོད་སེང་གེའི་འདྲ་བ་ཉིད་དང་། སྙན་པར་སྨྲ་བ་དང་ལེགས་པར་སྨྲ་བའི་རྗེས་སུ་
མཐུན་པར་བྱས་པས་དཔུང་མགོ་ཤིན་ཏུ་ཟླུམ་པ་ཉིད་དང༌། སྨན་ལ་སོགས་པ་བྱིན་པས་ཐལ་
གོང་རྒྱས་པ་ཉིད་དང་། སྐྱེ་བོ་ནད་པའི་གཡོག་བྱས་པས་རོ་བྲོ་བའི་མཆོག་མཁྱེན་པ་ཉིད་དང༌།
ནགས་ཚལ་དང་ཀུན་དགའ་ར་བ་ལ་སོགས་པ་བྱེད་པ་ཡང་དག་པར་ལེན་དུ་བཅུག་པས་ཤིང་
ནྱ་གྲོ་ཏ་ལྟར་ཆུ་ཞེང་གབ་པ་ཉིད་དང༌། གཙུག་ལག་ཁང་ལ་སོགས་པ་ལྷག་པར་བྱིན་པས་དབུ་
གཙུག་ཏོར་དང་ལྡན་པ་ཉིད་དང་། འཇམ་པོ་ལ་སོགས་པ་གསུང་བས་ལྗགས་རིང་བ་ཉིད་དང༌།

ཇིག་རྟེན་གྱི་ཁམས་ཐམས་ཅད་ཀྱི་སེམས་ཅན་ལ་དམ་པའི་ཆོས་གོ་བར་བྱས་པས་ཚངས་པའི་
དབྱངས་ཉིད་དང་། ཚིག་ཀྱལ་བ་སྤངས་པས་འགྲམ་པ་སེང་གེའི་འདྲ་བ་ཉིད་དང་། སྐྱེ་བོ་ཐམས་
ཅད་ལ་བཀུར་བ་ལ་སོགས་པའི་ཚེམས་དཀར་བ་ཉིད་དང་། འཚོ་བ་རྣམ་པར་དག་པ་ཉིད་ཀྱིས་
ཚེམས་མཉམ་པ་ཉིད་དང་། བདེན་པའི་ཚིག་ཀུན་ཏུ་སྤྱད་པས་ཚེམས་ཐགས་བཟང་བ་ཉིད་དང༌།
ཕྲ་མའི་ཚིག་སྤངས་པས་ཚེམས་བཞི་བཅུ་མངའ་བ་ཉིད་དང་། སེམས་ཅན་ཐམས་ཅད་ལ་བུ་གཅིག་
པ་དང་འདྲ་བར་བལྟས་པས་སྤྱན་མཐོང་མཐིང་ཉིད་དང་། ཁོང་ཁྲོ་བ་ལ་སོགས་པ་མེད་པར་བལྟས་
པས་རྫི་མ་བའི་ལྟ་བུ་ཉིད་དོ། །རྒྱུ་གྲུབ་པས་མཚན་གྲུབ་བོ་ཞེས་བར་སྐབས་ཀྱི་ཚིགས་སུ་བཅད་པ།
ཀྱྀ་འདི་ལ་མཚན་ནི་གང་གང་གི །སྒྲུབ་པར་བྱེད་པའི་རྒྱུ་གང་ཡིན། ། ་ཌ་ཎཿ
དེ་དང་དེ་ནི་རབ་རྫོགས་པས། །མཚན་ནི་འདི་དག་ཡང་དག་འགྲུབ། ། ཌཱ
༑ ཅེས་བྱ་བ་གསུངས་ཏེ། མཚན་གང་གིས་སྒྲུབ་པར་བྱེད་པའི་རྒྱུ་གང་ཡིན་པ་དེ་རབ་ཏུ་རྫོགས་
པས་མཚན་སུམ་ཅུ་རྩ་གཉིས་པོ་འདི་དག་འབྱུང་ངོ་། །རྒྱུ་དེ་གང་ཡིན་ཞེ་ན། དེའི་འོག་ཏུ་བར་
སྐབས་ཀྱི་ཚིགས་སུ་བཅད་པ་དག་གིས། 23འིཌ་སྐོར་།་ཞ་ཨཚོ་རྒྱ་ཁ་ཟག།
ཝི་ཧྰུྃ་ཨྰ་ཨཿ བླ་མ་སྐྱེལ་ལ་སོགས་པ་དང༌། །ཡང་དག་བླངས་པ་བརྟན་པ་དང༌། ། ཌྜི་ཎཿ
།།།་བསྡུ་བ་བརྟེན་དང་གྱ་ནོམ་པའི། །དངོས་པོ་སྦྱིན་དང་གསད་བྱ་བ། །  ཿmpjs
ཐར་པར་བྱེད་དང་དགེ་བ་ནི། །ཡང་དག་བླངས་པ་སྤེལ་ལ་སོགས། ། pa
པན་༢ལྷ་iciov སྒྲུབ་བྱེད་རྒྱུ་ཡི་མཚན་ཉིད་དེ། །མདོ་ལས་ཇི་སྐད་འབྱུང་བ་བཞིན། །
ཞེས་བྱ་བ་གསུངས་ཏེ། ཚིག་ལེའུར་བྱས་པ་འདི་གཉིས་ནི་གོང་ཉིད་དུ་མཚན་བཤད་པར་
བཀྲོལ་ཟིན་པས་ཡང་མི་བྲིའོ། །དེ་ལྟར་མཚན་རྣམས་བརྗོད་ནས་བར་སྐབས་ཀྱི་ཚིགས་སུ་
བཅད་པ་བཅུ་གཉིས་ཀྱིས་དཔེ་བྱད་བཟང་པོ་གསུངས་པ།
ཐུབ་པའི་སེན་མོ་ཟངས་མདོག་དང༌། །མདོག་སྣུམ་མཐོ་དང་སོར་མོ་རྣམས། །
༣ ཟླུམ་རྒྱས་བྱིན་གྱིས་ཕྲ་བ་དང༌། །རྩ་མི་མངོན་དང་མདུད་པ་མེད། །མོ་g

ལ་།ཚང་མ ལོང་བུ་མི་མངོན་ཞབས་མཉམ་དང༌། །སེང་གེ་གླང་ཆེན་བྱ་དང་ནི། ། ་པ་ཉིད་
ཕུང་། ཐུག ཁྱུ་མཆོག་སྟབས་གཤེགས་གཡས་ཕྱོགས་དང༌། །
་མོ མཛེས་གཤེགས་དྲང་དང་འཁྲིལ་བག་ཆགས། །བྱི་དོར་བྱས་འདྲ་རིམ་པར་འཚམ། །
ཚ གཙང་དང་འཇམ་དང་དག་པའི་སྐུ། །མཚན་ནི་ཡོངས་སུ་རྫོགས་པ་དང༌། ། ྃ་
སྐུ་ཡི་ཁོ་ལག་ཡངས་ཤིང་བཟང་། །གོམ་སྙོམས་པ་དང་སྤྱན་གཉིས་ནི། །
དག་དང་གཞོན་ཤ་ཅན་ཉིད་དང༌། །སྐུ་ཞུམ་མེད་དང་རྒྱས་པ་དང༌། ། 7mj
ན་ན་ཤིན་ཏུ་གྲིམས་པའི་སྐུ་ཉིད་དང༌། །ཡན་ལག་ཤིན་ཏུ་རྣམ་འབྱེས་དང་། ། ་
གཟིགས་པ་སྒྲིབ་མེད་དག་པ་དང༌།སྐུ་ཟླུམ་སྐབས་ཕྱིན་མ་རྙོངས་དང་། ། ་
ཕྱང་ངེ་བ་དང་ལྟེ་བ་ནི། །ཟབ་དང་གཡས་ཕྱོགས་འཁྱིལ་བ་དང་། ། eman
ཀུན་ནས་ལྟ་ན་སྡུག་པ་དང་། །ཀུན་སྤྱོད་གཙང་དང་སྐུ་ལ་ནི། །མི་ཡི་ཤ་ཥ་ཆུ་
སྨེ་བ་གནག་བག་མེད་པ་དང༌། །ཕྱག་ནི་ཤིང་བལ་ལྟར་འཇམ་དང་། ། [waoཕྱག་རིས་མདངས་ཡོད་ཟབ་རིང་དང༌། །ཞལ་ནི་ཧ་ཅང་མི་རིང་དང༌། །
མཆུ་ནི་བིམ་པ་ལྟར་དམར་དང༌། །ལྗགས་མཉེན་པ་དང་སྲབ་པ་དང་། ། ་
དམར་དང་འབྲུག་གི་སྒྲ་ཉིད་དང༌། །གསུང་མཉེན་འཇམ་དང་མཆེ་བ་ཟླུམ། །
རྣོ་དང་དཀར་དང་མཉམ་པ་དང༌། །བྱིན་གྱིས་ཕྲ་དང་ཤངས་མཐོ་དང༌། །
m མཆོག་ཏུ་དག་པ་དག་དང་ནི། །སྤྱན་ཡངས་པ་དང་རྫི་མ་སྟུག །
པདྨའི་འདབ་མ་འདྲ་བ་དང༌། །སྨིན་ཚུགས་རིང་དང་འཇམ་པ་དང༌། ། སྐྱོ་
ཟན་ན་སྣུམ་དང་སྤུ་ནི་མཉམ་པ་དང༌། །ཕྱག་རིང་རྒྱས་དང་སྙན་མཉམ་དང་། །
གཟ༢ཉམས་པ་རྣམ་པར་སྤངས་པ་དང༌། །དཔྲལ་བ་ལེགས་པར་འབྱེས་པ་དང་། །
དབྱེས་ཆེ་བ་དང་དབུ་རྒྱས་དང་། །དབུ་སྐྲ་བུང་བ་ལྟར་གནག་དང་། ། རྩེ་
གཅིན་ནས་ྋ སྟུག་དང་འཇམ་དང་མ་འཛིངས་དང༌། །མི་བཤོར་དྲི་ཞིམ་སྐྱེས་བུ་ཡི། །

ཇིག་རྟེན་བུ། ཡིད་ནི་འཕྲོག་པར་བྱེད་པ་དང༌། །དཔལ་གྱི་བེའུ་དང་བཀྲ་ཤིས་ནི། ། པའི་
སངས་རྒྱས་དཔེ་བྱད་བཟང་པོར་བཞེད། ། མ ེ་ཀོ་ཐམས་
ཅེས་བྱ་བ་ཡིན་ཏེ། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ཉིད་ཀྱིས་སེན་མོ་ཟངས་
ཀྱི་མདོག་ལྟ་བུ་ཉིད་དང༌། སེམས་ཅན་ཐམས་ཅད་ལ་ཕན་པའི་ལྷག་པའི་བསམ་པ་ཉིད་
ཀྱིས་སེན་མོ་མདོག་སྣུམ་པ་ཉིད་དང་། རིགས་ཀྱི་མཆོག་ལས་སྐྱེས་པས་སེན་མོ་མཐོ་བ་ཉིད་དང༌།
ཚུལ་ཁ་ན་མ་ཐོ་བ་མེད་པ་ཉིད་ཀྱིས་སོར་མོ་རྣམས་ཟླུམ་པ་ཉིད་དང་། དགེ་བའི་རྩ་བ་བསགས་
པ་ཉིད་ཀྱིས་སོར་མོ་རྣམས་རྒྱས་པ་ཉིད་དང༌། ཡང་དག་པར་མཐར་གྱིས་སོ་སོར་ཞུགས་པ་ཉིད་
ཀྱིས་སོར་མོ་རྣམས་བྱིན་གྱིས་ཕྲ་བ་ཉིད་དང༌། ལུས་ལ་སོགས་པའི་ལས་དང་འཚོ་བ་རབ་ཏུ་
བསྲུངས་པ་ཉིད་ཀྱིས་རྩ་མི་མངོན་པ་ཉིད་དང༌། ཉོན་མོངས་པའི་བདུད་པ་འགྲོལ་བ་ཉིད་ཀྱིས་
རྩ་མདུད་པ་མེད་པ་ཉིད་དང༌། ཤིན་ཏུ་སྦས་པའི་ཆོས་ཀྱི་བློ་གྲོས་ཅན་ཉིད་ཀྱིས་ལོང་བུ་མི་མངོན་
པ་ཉིད་དང༌། བགྲོད་དཀའ་བའི་གནས་ཐམས་ཅད་ལས་སྐྱེ་བོ་སྒྲོལ་བར་མཛད་པ་ཉིད་ཀྱིས་
ཞབས་མི་མཉམ་པ་མེད་པ་དང་། མི་ཟིལ་གྱིས་གནོན་པ་ལ་མཁས་པ་ཉིད་ཀྱིས་སེང་གེའི་སྟབས་སུ་
གཤེགས་པ་ཉིད་དང་། ཀླུ་ཟིལ་གྱིས་གནོན་པ་ལ་མཁས་པ་ཉིད་ཀྱིས་གླང་པོ་ཆེའི་སྟབས་སུ་
གཤེགས་པ་ཉིད་དང་། ནམ་མཁའ་ལ་གཤེགས་པར་མཁས་པ་ཉིད་ཀྱིས་ངང་བའི་སྟབས་སུ་
གཤེགས་པ་ཉིད་དང༌། སྐྱེས་བུའི་ཁྱུ་མཆོག་ཏུ་མཁས་པ་ཉིད་ཀྱིས་ཁྱུ་མཆོག་གི་སྟབས་སུ་
གཤེགས་པ་ཉིད་དང་། སྐོར་ཕྱོགས་ཀྱི་ལམ་དང་མཐུན་པར་གཤེགས་པ་ཉིད་ཀྱིས་གཡས་
ཕྱོགས་སུ་ལྡོག་ཅིང་གཤེགས་པ་ཉིད་དང༌། མཛེས་པར་མཁས་པ་ཉིད་ཀྱིས་མཛེས་པར་གཤེགས་
པ་ཉིད་དང༌། རྟག་ཏུ་སེམས་གྱ་གྱུ་མི་མངའ་བ་ཉིད་ཀྱིས་མི་ཡོ་བར་གཤེགས་པ་ཉིད་དང༌། ཡོན་
ཏན་ཡང་དག་པར་བརྗོད་པར་མཛད་པ་ཉིད་ཀྱིས་སྐུ་འཁྲིལ་བག་ཆགས་པ་ཉིད་དང་། སྡིག་
པའི་ཆོས་དང་མ་འབགས་པ་ཉིད་ཀྱིས་སྐུ་བྱི་དོར་བྱས་པ་ལྟ་བུ་ཉིད་དང་། གདུལ་བྱ་དང་འཚམ་
པའི་ཆོས་སྟོན་པར་མཛད་པ་ཉིད་ཀྱིས་སྐུ་རིམ་པར་འཚམ་པ་ཉིད་དང་།སྐུ་ལ་སོགས་པ་ཀུན་ཏུ་སྤྱོད་

པ་གཙང་བའི་ཕྱིར་སྐུ་རྣམ་པར་དག་པ་ཉིད་དང༌། ཐུགས་ཐུགས་རྗེ་ཅན་གྱི་ཕྱིར་སྐུ་འཇམ་པ་ཉིད་
དང་། ཐུགས་རྣམ་པར་དག་པའི་ཕྱིར་སྐུ་རྣམ་པར་དག་པ་ཉིད་དང་། ཆོས་འདུལ་བ་ཡོངས་སུ་
རྫོགས་པའི་ཕྱིར་མཚན་རྫོགས་པ་ཉིད་དང༌། ཡངས་ཤིང་མཛེས་པའི་ཡོནཏན་རྫོགས་པའི་ཕྱིར་
སྐུའི་ཁོ་ལག་ཡངས་ཤིང་བཟང་བ་ཉིད་དང་།ཐམས་ཅད་ལ་ཐུགས་སྙོམས་པའི་ཕྱིར་གོམ་པ་
སྙོམས་པ་ཉིད་དང་། རྣམ་པར་དག་པའི་ཆོས་སྟོན་པའི་ཕྱིར་སྤྱན་རྣམ་པར་དག་པ་ཉིད་དང་།
ཆོས་གོ་སླ་བར་སྟོན་པའི་ཕྱིར་སྐུ་ཤིན་ཏུ་གཞོན་ཤ་ཅན་ཉིད་དང་། ཐུགས་རྟག་ཏུ་མ་ཞུམ་པའི་
ཕྱིར་སྐུ་ཞུམ་པ་མེད་པ་ཉིད་དང༌། དགེ་བའི་རྩ་བ་ཡང་དག་པར་འཕགས་པའི་ཕྱིར་སྐུ་རྒྱས་པ་
ཉིད་དང་། ཡང་སྲིད་པ་ཟད་པ་ཉིད་ཀྱིས་སྐུ་ཤིན་ཏུ་གྲིམས་པ་ཉིད་དང་། རྟེན་ཅིང་འབྲེལ་
བར་འབྱུང་བ་ཤིན་ཏུ་རྣམ་པར་ཕྱེ་བ་སྟོན་པར་མཛད་པ་ཉིད་ཀྱིས་ཡན་ལག་དང་ཉིང་ལག་ཤིན་
ཏུ་རྣམ་པར་འབྱེས་པ་ཉིད་དང༌། ཚིག་གི་དོན་ཤིན་ཏུ་རྣམ་པར་དག་པ་སྟོན་པས་གཟིགས་པ་
རབ་རིབ་མེད་ཅིང་རྣམ་པར་དག་པ་ཉིད་དང་། སློབ་མ་ཚུལ་ཁྲིམས་ཕུན་སུམ་ཚོགས་པར་གྱུར་
པ་ཉིད་ཀྱིས་སྐུ་ཟླུམ་པ་ཉིད་དང་། འཁོར་བའི་སྐྱོན་གྱིས་མ་སྦགས་པ་ཉིད་ཀྱིས་སྐུ་སྐབས་ཕྱིན་
པ་ཉིད་དང་། ང་རྒྱལ་གྱི་འགྱིང་བག་བཅོམ་པ་ཉིད་ཀྱིས་སྐུ་མ་རྙོངས་པ་ཉིད་དང༌། ཆོས་ཟད་
པ་རྣམ་པར་ཟློག་པ་ཉིད་ཀྱིས་ཕྱལ་ཕྱང་ངེ་བ་ཉིད་དང་། ཆོས་ཟབ་མོ་རྟོགས་པ་ཉིད་ཀྱིས་ལྟེ་བ་
ཟབ་པ་ཉིད་དང་། སློབ་མ་མཐུན་པར་འཛིན་པར་འགྱུར་བ་ཉིད་ཀྱིས་ལྟེ་བ་གཡས་ཕྱོགས་སུ་
འཁྱིལ་བ་ཉིད་དང༌། འཁོར་ཀུན་ནས་མཛེས་པར་གྱུར་པ་ཉིད་ཀྱིས་ཀུན་ནས་མཛེས་པ་ཉིད་དང༌།
ཐུགས་གཙང་བ་ཉིད་ཀྱིས་ཀུན་ཏུ་སྤྱོད་པ་གཙང་བ་ཉིད་དང་། དུས་མ་ཡིན་པའི་ཆོས་འདུལ་
བ་དང་བྲལ་བ་ཉིད་ཀྱིས་སྐུ་ལ་སྨེ་བ་དང་གནག་བག་མེད་པ་ཉིད་དང་། ལུས་ལ་སོགས་པ་ཟོ་
མདོག་བདེ་བ་འཐོབ་པའི་ཆོས་སྟོན་པར་མཛད་པ་ཉིད་ཀྱིས་ཕྱག་ཤིང་བལ་ལྟར་ཤིན་ཏུ་འཇམ་
པ་ཉིད་དང་། མདངས་ཡོད་པའི་དགེ་སྦྱོང་ཆེན་པོ་བརྙེས་པ་ཉིད་ཀྱིས་ཕྱག་གི་རི་མོ་མདངས་ཡོད་
པ་ཉིད་དང༌། ཆོས་ཟབ་མོ་ལ་གནས་པ་ཉིད་ཀྱིས་ཕྱག་གི་རི་མོ་ཟབ་པ་ཉིད་དང༌། ཕྱི་རྗེས་སུ་ཡང་

དག་པར་ཡོངས་སུ་དག་པའི་ཆོས་སྟོན་པར་མཛད་པ་ཉིད་ཀྱིས་ཕྱག་གི་རི་མོ་རིང་བ་ཉིད་དང་།
བསླབ་པ་རབ་ཏུ་མང་པོ་ཀུན་སྟོན་པར་མཛད་པ་ཉིད་ཀྱིས་ཞལ་ཧ་ཅང་མི་རིང་བ་ཉིད་དང་། འཇི
ག་རྟེན་ཐམས་ཅད་གཟུགས་བརྙན་དང་འདྲ་བར་རྟོགས་པ་ཉིད་ཀྱིས་མཆུ་བིམ་པ་ལྟར་དམར་
བ་ཉིད་དང་། ཚིག་འཇམ་པོས་འདུལ་བ་ཉིད་ཀྱིས་ལྗགས་མཉེན་པ་ཉིད་དང་། ཡོན་ཏན་འཐད་
པ་མང་བ་ཉིད་ཀྱིས་ལྗགས་སྲབ་བ་ཉིད་དང་། ཆོས་འདུལ་བ་བྱིས་པའི་སྐྱེ་བོ་ཆགས་པ་ཅན་གྱིས་
གཏིང་དཔག་དཀའ་བ་ཉིད་ཀྱིས་ལྗགས་དམར་བ་ཉིད་དང་། བསྙེངས་པ་ཐམས་ཅད་མི་མངའ་
བ་ཉིད་ཀྱིས་འབྲུག་གི་སྒྲ་དང་ལྡན་པ་ཉིད་དང་། སྙན་པ་ལ་སོགས་པར་གསུང་བ་ཉིད་ཀྱི་གསུང་
སྙན་ཅིང་མཉེན་ལ་འཇམ་པ་ཉིད་དང་། སྲིད་པར་ཀུན་ཏུ་སྦྱོར་བ་བསྡམས་པ་ཉིད་ཀྱིས་མཆེ་བ་
ཟླུམ་པ་ཉིད་དང་། སྐྱེ་བོ་གདུལ་དཀའ་བ་འདུལ་བར་མཛད་པ་ཉིད་ཀྱིས་མཆེ་བ་རྣོ་བ་ཉིད་དང་།
ཆོས་འདུལ་བ་ཤིན་ཏུ་དཀར་བ་ཉིད་ཀྱིས་མཆེ་བ་དཀར་བ་ཉིད་དང་། མཉམ་པའི་ས་ལ་གནས་
པ་ཉིད་ཀྱིས་མཆེ་བ་མཉམ་པ་ཉིད་དང་། མཐར་གྱིས་མངོན་པར་རྟོགས་པ་ཡང་དག་པར་རབ་
ཏུ་སྟོན་པར་མཛད་པ་ཉིད་ཀྱིས་མཆེ་བ་བྱིན་གྱིས་ཕྲ་བ་ཉིད་དང་། ཤེས་རབ་མཆོག་ལ་གནས་
པ་ཉིད་ཀྱི་ཤངས་མཐོ་བ་ཉིད་དང་། སྐྱེ་བོ་གཙང་མ་ཕུན་སུམ་ཚོགས་པ་ཉིད་ཀྱིས་ཤངས་གཙང་
བ་ཉིད་དང་། ཆོས་ཤིན་ཏུ་རྒྱ་ཆེ་བའི་ཕྱིར་སྤྱན་ཡངས་པ་ཉིད་དང་། སེམས་ཅན་གྱི་ཚོགས་དྲངས་
པ་ཉིད་ཀྱིས་རྫི་མ་སྟུག་པ་ཉིད་དང་། འགྲོ་བ་གཞོན་ནུ་མ་ཐམས་ཅད་མངོན་པར་མགུ་བ་ཉིད་
ཀྱི་སྤྱན་དཀར་ནག་འབྱེས་ཤིང་པདྨའི་འདབ་མ་རངས་པ་ལྟ་བུ་ཉིད་དང་། རྟག་ཏུ་ཕྱི་རྗེས་སུ་
གཟིགས་པ་ཉིད་ཀྱིས་སྨིན་ཚུགས་རིང་བ་ཉིད་དང་། ཆོས་འདུལ་བ་འཇམ་པོ་ལ་མཁས་པ་ཉིད་
ཀྱིས་སྨིན་མ་འཇམ་པ་ཉིད་དང་། ཐུགས་ཀྱི་རྒྱུད་དགེ་བས་བརླན་པ་ཉིད་ཀྱིས་སྨིན་མ་སྣུམ་པ་
ཉིད་དང་། ཀུན་ཏུ་སྐྱོན་གཟིགས་པ་ཉིད་ཀྱིས་སྨིན་མའི་སྤུ་མཉམ་པ་ཉིད་དང༌། མཆོག་ཏུ་གནོད་
པ་བཟློག་པར་མཛད་པ་ཉིད་ཀྱིས་ཕྱག་རིང་ཞིང་རྒྱས་པ་ཉིད་དང་། འདོད་ཆགས་ལ་སོགས་
པའི་གཡུལ་ལས་རྣམ་པར་རྒྱལ་བ་ཉིད་ཀྱིས་སྙན་མཉམ་པ་ཉིད་དང་། སེམས་ཅན་ཐམས་ཅད་

ཀྱི་རྒྱུད་མ་ཉམས་པར་མཛད་པ་ཉིད་ཀྱིས་སྙན་གྱི་དབང་པོ་མ་ཉམས་པ་ཉིད་དང་། ལྟ་བས་
བྱས་པ་ཐམས་ཅད་ཀྱིས་གཞན་དུ་མི་འགྱུར་བ་ཉིད་ཀྱིས་དཔྲལ་བ་ལེགས་པར་འབྱེས་པ་ཉིད་དང་།
སྨྲ་བ་ཐམས་ཅད་འཇོམས་པར་མཛད་པ་ཉིད་ཀྱིས་དཔྲལ་བ་དབྱེས་ཆེ་བ་ཉིད་དང་། སྨོན་ལམ་
གྱི་མཆོག་ཡོངས་སུ་རྫོགས་པ་ཉིད་ཀྱིས་དབུ་ཤིན་ཏུ་རྒྱས་པ་ཉིད་དང་། ཡུལ་གྱི་དགའ་བ་ཟློག་
པར་མཛད་པ་ཉིད་ཀྱིས་དབུ་སྐྲ་བུང་བ་ལྟར་གནག་པ་ཉིད་དང༌། མཐོང་བ་དང་སྒོམ་པས་སྤང་
བར་བྱ་བའི་བག་ལ་ཉལ་སྤངས་པའི་ཕྱིར་དབུ་སྐྲ་སྟུག་པ་ཉིད་དང་། བསྟན་པ་བློ་འཇམ་པོས་ཡོངས་
སུ་ཤེས་པ་ཉིད་ཀྱིས་དབུ་སྐྲ་འཇམ་པ་ཉིད་དང་། ཐུགས་འདོད་ཆགས་ལ་སོགས་པས་མ་འཁྲུགས་
པ་ཉིད་ཀྱིས་དབུ་སྐྲ་མ་འཛིངས་པ་ཉིད་དང་། རྟག་ཏུ་ཚིག་མི་རྩུབ་པ་ཉིད་ཀྱིས་དབུ་སྐྲ་མི་བཤོར་
བ་ཉིད་དང་། བྱང་ཆུབ་ཀྱི་ཡན་ལག་གི་མེ་ཏོག་བཀྲམ་པ་ཉིད་ཀྱིས་དབུ་སྐྲ་དྲི་ཞིམ་པ་ཉིད་དང༌།
རྣམ་པ་ཐམས་ཅད་དུ་མཛེས་པར་གྱུར་པ་ཉིད་ཀྱིས་ཕྱག་དང་ཞབས་དཔལ་གྱི་བེའུ་དང་བཀྲ་
ཤིས་དང་གཡུང་དྲུང་འཁྱིལ་བས་བརྒྱན་པ་ཉིད་ཡིན་ནོ། །དེ་ལྟར་སྐུ་གསུམ་བསྟན་ནས། བཞི་
པ་སྤྲུལ་པའི་སྐུ་བྱིས་པའི་སྐྱེ་བོ་ཐམས་ཅད་དང་ཐུན་མོང་བ། རིནས
ཡོང་མི་ཡིན་ི་གང་གིས་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག །
པར་ཞེན་པ་མཉམ་དུ་མཛད་པའི་སྐུ་དེ་ནི། །ཐུབ་པའི་སྤྲུལ་སྐུ་རྒྱུན་མི་འཆད། །
ཅེས་བྱ་བ་གསུངས་ཏེ། ཤཱཀྱ་ཐུབ་པ་ལ་སོགས་པའི་གཟུགས་གང་གིས་འཁོར་བ་ཇི་སྲིད་
པར་འཇིག་རྟེན་གྱི་ཁམས་ཐམས་ཅད་དུ་སེམས་ཅན་རྣམས་ཀྱི་འདོད་པའི་དོན་མཉམ་པ་ཉིད་དུ་
མཛད་པའི་སྐུ་དེ་ནི་རྒྱུན་ཆགས་པ་ཉིད་ཀྱིས་སངས་རྒྱས་བཅོམ་ལྡན་འདས་ཀྱི་སྤྲུལ་པའི་སྐུ་རྒྱུན་
མི་འཆད་པ་ཡིན་ནོ། །དེ་ལྟར་ངོ་བོ་ཉིད་ཀྱི་སྐུའི་བདག་ཉིད་བསྒོམས་པའི་སྟོབས་ལས་བྱུང་བ་སངས་
རྒྱས་ལ་སོགས་པའི་ཡུལ་ཉིད་དུ་ཡེ་ཤེས་ལ་སོགས་པ་ལ་ལྟོས་ནས་རབ་ཏུ་བརྟགས་པའི་སྐུ་
གསུམ་བསྟན་ནས། ཀུན་རྫོབ་ཏུ་ཡེ་ཤེས་ཁོ་ན་ལོངས་སྤྱོད་རྫོགས་པའི་སྐུ་ལ་སོགས་པར་སྣང་
བ་སྐྱེད་པའི་སྒོ་ནས་དོན་བྱ་བ་མཛད་པས་ན། གདུལ་བྱའི་སྐྱེ་བོའི་སྣང་བ་ལ་བརྟེན་པའི་ལས་དེའི་

བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུའི་ཡིན་ནོ་ཞེས།
འགྲོ་རྣམས་ཞི་བའི་ལས་དང་ནི། །བསྡུ་རྣམས་བཞི་ལ་དགོད་པ་དང༌། །
ཀུན་ནས་ཉོན་མོངས་བཅས་པ་ཡི། །རྣམ་པར་བྱང་བ་རྟོགས་པ་དང༌། །
་སེམས་ཅན་རྣམས་དོན་ཇི་བཞིན་གྱི། །དོན་དང་ཕ་རོལ་ཕྱིན་དྲུག་དང༌། །
ཨོཾསངས་རྒྱས་ལམ་དང་རང་བཞིན་གྱིས། །སྟོང་པ་ཉིད་དང་གཉིས་ཟད་དང་། །
ཨཱཊ། བརྡ་དང་དམིགས་པ་མེད་པ་དང༌། །ལུས་ཅན་རྣམས་ནི་ཡོངས་སྨིན་དང་། །
བལྟ་རེག་པ་བྱང་ཆུབ་སེམས་དཔའི་ལམ་དང་ནི། །མངོན་པར་ཞེན་པ་བཟློག་པ་དང༌། །
བྱང་ཆུབ་ཐོབ་དང་སངས་རྒྱས་ཞིང་། །རྣམ་པར་དག་དང་ངེས་པ་དང༌། ། ་།
་སེམས་ཅན་དོན་ནི་ཚད་མེད་དང་། །སངས་རྒྱས་བསྟེན་སོགས་ཡོན་ཏན་དང༌།
ཁཞ༑ བྱང་ཆུབ་ཡན་ལག་ལས་རྣམས་ནི། །ཆུད་མི་ཟ་དང་བདེན་མཐོང་དང༌། །
༡སྟོན་པར་ཕྱིན་ཅི་ལོག་ནི་སྤངས་པ་དང་། །དེ་གཞི་མེད་པའི་ཚུལ་དང་ནི། །
པ་ཞན་རྣམ་པར་བྱང་དག་ཚོགས་དང་ནི། །འདུས་བྱས་འདུས་མ་བྱས་པ་ལ། །
ཉིས་དང་། ཐ་དད་ཡོངས་སུ་མི་ཤེས་དང་། །མྱ་ངན་འདས་ལ་དགོད་པ་སྟེ། །¯གས་དྲངས་
ལའུ་ལྷ་ཆོས་ཀྱི་སྐུ་ཡི་འཕྲིན་ལས་ནི། །རྣམ་པ་ཉི་ཤུ་བདུན་དུ་བཞེད། ། བ་ཉིད་
ཅེས་བྱ་བ་གསུངས་ཏེ། དང་པོར་འགྲོ་བ་བཟང་པོ་དང་བཟང་པོ་མ་ཡིན་པ་ལ་མངོན་པར་
ཞེན་པ་མེད་པར་གནས་པའི་མཚན་ཉིད་འགྲོ་བ་རབ་ཏུ་ཞི་བའི་འཕྲིན་ལས་མཛད་ནས་སྦྱིན་པ་
ལ་སོགས་པ་བསྡུ་བའི་དངོས་པོ་བཞི་ལ་བཀོད་དེ། ཐོས་པ་ལས་བྱུང་བ་ལ་སོགས་པའི་ཤེས་
པས་མི་མཐུན་པའི་ཕྱོགས་དང་གཉེན་པོ་དོར་བ་དང་བླང་བར་བྱ་བའི་སྒོ་ནས་རྟོགས་པར་མཛད་
ནས། སྒྱུ་མ་མཁན་བཞིན་དུ་རྗེས་སུ་ཆགས་པ་ལ་སོགས་པས་རྣམ་པར་དབེན་པ་ཉིད་ཀྱིས་སེམས་
ཅན་གྱི་དོན་ཏེ་གཞན་གྱི་དོན་བྱམས་པ་ལ་སོགས་པའི་མཚན་ཉིད་ཇི་ལྟ་བའི་བདག་ཉིད་ལ་

བཀོད་དེ། དེའི་རྗེས་ལ་རང་གི་དོན་འཁོར་གསུམ་རྣམ་པར་དག་པས་རབ་ཏུ་ཕྱེ་བའི་ཕ་རོལ་ཏུ་
ཕྱིན་པ་དྲུག་ལ་གོམས་པ་ལའོ། ། 
དེའི་འོག་ཏུ་རང་དང་གཞན་གྱི་དོན་གྱི་མཚན་ཉིད་སངས་རྒྱས་ཀྱི་ལམ་སྟེ་དགེ་བ་བཅུའི་
ལས་ཀྱི་ལམ་ལའོ། །དེ་ནས་ཆོས་ཐམས་ཅད་རང་བཞིན་གྱིས་སྟོང་པ་ཉིད་གོམས་པ་ལའོ། །དེའི་
རྗེས་ལ་སྦྱིན་པའི་ཕ་རོལ་ཏུ་ཕྱིན་པ་ལ་བརྟེན་ནས་ས་དང་པོ་ཆོས་ཀྱི་དབྱིངས་ཀུན་ཏུ་འགྲོ་བ་
རྟོགས་པའི་མཚན་ཉིད་གཉིས་སུ་མེད་པའི་ཆོས་ལའོ། །དེ་ནས་ཚོགས་ཡོངས་སུ་རྫོགས་པའི་
རྒྱུར་གྱུར་པས་ས་གཉིས་པ་ལ་སོགས་པར་ཚུལ་ཁྲིམས་ལ་སོགས་པའི་ཕ་རོལ་ཏུ་ཕྱིན་པའི་
ཆོས་ཐམས་ཅད་བརྡར་བཏགས་པའི་ཤེས་པ་ལ་འགོད་དོ། །དེ་བཞིན་དུ་རིམས་ཀྱིས་ཤེས་རབ་
ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ས་དྲུག་པ་ལ་ཤེས་པ་དང་། ཤེས་བྱའི་དངོས་པོར་མངོན་
པར་མ་ཞེན་པའི་མཚན་ཉིད་ཆོས་ཐམས་ཅད་དམིགས་སུ་མེད་པ་ལའོ། །དེའི་འོག་ཏུ་ས་བདུན་
པ་ལ་ཐབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་སེམས་ཅན་ཡོངས་སུ་སྨིན་པར་བྱེད་པ་ལའོ། །དེ་
ནས་སྟོབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བརྒྱད་པ་ལ་ཉན་ཐོས་ལ་སོགས་པ་དང་ཐུན་
མོང་མ་ཡིན་པའི་བྱང་ཆུབ་སེམས་དཔའི་ལམ་ལའོ། །དེ་ནས་དེ་ཉིད་ལ་ཆོས་ཐམས་ཅད་ལ་མངོན་
པར་ཞེན་པ་སྤངས་པ་ལའོ། །དེའི་རྗེས་ལ་ས་དགུ་པ་ལ་སྨོན་ལམ་གྱི་ཕ་རོལ་ཏུ་ཕྱིན་པའི་
མཐུས་བྱང་ཆུབ་ཐོབ་པ་ལའོ། །དེའི་འོག་ཏུ་ཡེ་ཤེས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བཅུ་
པ་ལ་སངས་རྒྱས་ཀྱི་ཞིང་སྣ་ཚོགས་རྣམ་པར་དག་པ་ལ་བཀོད་ནས། ཡང་དེ་ཉིད་ལ་སྐྱེ་བ་གཅིག་
གིས་ཐོགས་པའི་རང་གི་ངོ་བོ་ཡང་དག་པར་རྫོགས་པའི་བྱང་ཆུབ་ཏུ་སོ་སོར་ངེས་པ་དང་།
ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་གྱི་དོན་དང་འཇིག་རྟེན་གྱི་ཁམས་ཐམས་
ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་ལ་སོགས་པའི་ཡོན་ཏན་ལ་བཀོད་དེ། དེ་ལྟ་བུའི་
རིམ་པས་ཡང་དེ་ཉིད་ལ་ཁྱད་པར་གྱི་ལམ་གྱི་རང་གི་ངོ་བོ་བྱང་ཆུབ་མཐའ་དག་འདྲེན་པར་
བྱེད་པའི་ཆོས་ཀྱི་མཚན་ཉིད་བྱང་ཆུབ་ཀྱི་ཡན་ལག་དང་། ལས་དང་འབྲས་བུར་འབྲེལ་བ་ཆུད་

མི་ཟ་བ་དང་། དངོས་པོ་ཐམས་ཅད་ཡང་དག་པ་ཇི་ལྟ་བ་བཞིན་རྟོགས་པ་དང་། ཕྱིན་ཅི་ལོག་ཐམས་
ཅད་སྤངས་པ་དང་། ཕྱིན་ཅི་ལོག་གཞི་མེད་པར་སྤངས་པའི་ཡེ་ཤེས་དང་། རང་བཞིན་གྱིས་ཡོངས་
སུ་དག་པའི་མཚན་ཉིད་ཀྱི་བྱང་ཆུབ་སེམས་དཔའི་རྣམ་པར་བྱང་བ་དང༌། དྲི་མ་ཐམས་ཅད་དང་
བྲལ་བའི་རྣམ་པར་བྱང་བའི་རྒྱུའི་ཚོགས་དང༌། སྟོང་པ་ཉིད་ཀྱི་ངོ་བོ་ཉིད་ཀྱིས་འདུས་བྱས་དང་
འདུས་མ་བྱས་ཐ་མི་དད་པར་ཡོངས་སུ་ཤེས་པ་ལ་བཀོད་ནས། དེ་བཞིན་གཤེགས་པའི་ས་ལ་
མྱ་ངན་ལས་འདའ་བ་ལ་བཀོད་པར་མཛད་དེ། དེ་ལྟར་ན་ཆོས་ཀྱི་སྐུ་བཞིན་དུ་འདིའི་འཕྲིན་ལས་
རྣམ་པ་ཉི་ཤུ་རྩ་བདུན་ཡང་འཁོར་བ་ཇི་སྲིད་པར་བཞེད་པ་ཞེས་བྱ་བ་ནི་མཛད་པ་ཡིན་ནོ། །
སེམས་བསྐྱེད་པ་དང་པོ་དང་ཐ་མའི་ལས་བསྟན་པའི་གོ་རིམས་བསྟན་པའི་རིམ་པས་ལྷག་མ་
བར་གྱི་ཚིག་གི་དོན་རྣམས་ཀྱི་གོ་རིམས་ཀྱང་ཁོང་དུ་ཆུད་པར་བྱ་སྟེ། ཚིག་མངས་སུ་དོགས་པས་
བདག་གིས་ནི་མ་བྲིས་སོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་ཅེས་བྱ་བ་ལས་སྐབས་བརྒྱད་པའི་འགྲེལ་པའོ། ། 
བཤད་པ་མཐར་ཕྱིན་པའི་ཚུལ། 
རྒྱས་པ་ལ་དགའ་བའི་སེམས་ཅན་ལ་ཕན་གདགས་པར་དེ་ལྟར་དོན་བརྒྱད་ཀྱི་སྒོ་ནས་
མཚན་ཉིད་དེ་ཡི་སྦྱོར་བ་དང་། །དེ་རབ་དེ་ཡི་གོ་རིམས་དང་། ། 2j
tpoan དེ་མཐའ་དེ་ཡི་རྣམ་སྨིན་ནི། །དོན་བསྡུས་གཞན་ཏེ་རྣམ་པ་དྲུག །ཌ་ཨེ
པ་ཅེས་བྱ་བ་གསུངས་ཏེ། དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་
རྣམ་པར་བཤད་ནས། ཡང་གཞན་དུ་རྣམ་པར་བཤད་པ།
ཅད་མཁྱེན་པ་ཉིད་གསུམ་ནི་མངོན་པར་མཚོན་པའི་གནས་ཉིད་ཡིན་པས་མཚན་ཉིད་དོ། །དེ་
ནས་དབང་དུ་བྱ་བའི་ཕྱིར་འདིས་ཐམས་ཅད་མཁྱེན་པ་ཉིད་གསུམ་སྒོམ་པ་ལ་སྦྱོར་བས་ན་རྣམ་

པ་ཐམས་ཅད་མངོན་པར་རྫོགས་པར་རྟོགས་པ་ནི་ཐམས་ཅད་མཁྱེན་པ་ཉིད་གསུམ་གྱི་སྦྱོར་
བའོ། །དེ་ནས་ཤིན་ཏུ་གོམས་པས་ཕུལ་དུ་བྱུང་བར་འགྲོ་བའི་ཕྱིར་རྩེ་མོའི་མངོན་པར་རྟོགས་
པ་ནི། ཐམས་ཅད་མཁྱེན་པ་ཉིད་གསུམ་གྱི་རབ་ཀྱི་གནས་སྐབས་ཡིན་ནོ། །དེ་ནས་རྟོགས་
པའི་དངོས་པོ་ངེས་པར་བྱ་བའི་ཕྱིར་སོ་སོ་བ་དང༌། མཐའ་དག་ཏུ་རྣམ་པར་བསྒོམས་པའི་དོན་
གཞུང་སྲོང་བར་བྱེད་པས་མཐར་གྱིས་པའི་མངོན་པར་རྟོགས་པ་ནི། ཐམས་ཅད་མཁྱེན་པ་ཉིད་
གསུམ་གྱི་གོ་རིམས་ཀྱི་གནས་སྐབས་ཡིན་ནོ། །དེ་ནས་ཁྱད་པར་དུ་འགྲོར་མེད་པས་ཡང་དག་
པར་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ནི། ཐམས་ཅད་མཁྱེན་པ་
ཉིད་གསུམ་གྱི་མཐར་ཐུག་པའི་གནས་སྐབས་ཡིན་ནོ། །དེ་ནས་དེའི་འབྲས་བུ་ཡིན་པས་ཆོས་
ཀྱི་སྐུ་མཛད་པ་དང་བཅས་པ་ནི། ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་པ་ཡིན་
ནོ། །དེ་ལྟར་ན་ཡུམ་ཐམས་ཅད་ཀྱི་དོན་བསྡུས་པ་གཞན་རྣམ་པ་དྲུག་སྟེ། སྔ་མ་ཁོ་ན་བཞིན་དུ་
བཤད་པར་བྱ་བ་ཡིན་ནོ། །བར་མ་ལ་དགའ་བའི་སེམས་ཅན་ལ་ཕན་གདགས་པར་དེ་ལྟར་དོན་
བསྡུས་པ་དྲུག་གི་སྒོ་ནས་རྣམ་པར་བཤད་ནས། ཡང་མདོར་བསྡུས་པ་ལ་དགའ་བའི་སེམས་
ཅན་ལ་ཕན་གདགས་པར་གཞན་དུ་རྣམ་པར་བཤད་པ། 
ཡག་ག ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་བཞི་ཡི་བདག་ཉིད་དང༌། །
ཆོས་སྐུ་འཕྲིན་ལས་འབྲས་བུ་ནི། །དོན་བསྡུས་གཞན་ཏེ་རྣམ་པ་གསུམ།
ཞེས་བྱ་བ་གསུངས་ཏེ། དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་
ཅད་མཁྱེན་པ་ཉིད་གསུམ་གྱི་ངོ་བོ་ཉིད་ནི་འཇུག་པའི་ཡུལ་གྱི་རྒྱུ་ཡིན་ནོ། །དེ་ཇི་ལྟར་རབ་ཏུ་སྦྱོར་
ཞེ་ན། དེའི་འོག་ཏུ་རྣམ་པ་ཐམས་ཅད་མངོན་པར་རྫོགས་པར་རྟོགས་པ་ལ་སོགས་པ་མངོན་
པར་རྟོགས་པ་རྣམ་པ་བཞི་ནི་སྦྱོར་བ་ཡིན་ནོ། །སྦྱོར་བ་དེ་ལྟ་བུ་དང་ལྡན་པའི་རྒྱུ་དེའི་འབྲས་བུ་
ཅི་ཞིག་ཡིན་ཞེ་ན། དེའི་འོག་ཏུ་ཆོས་ཀྱི་སྐུ་འཕྲིན་ལས་དང་བཅས་པ་ནི་འབྲས་བུ་ཡིན་པས་རྒྱལ་
བའི་ཡུམ་རྣམ་པ་གསུམ་གྱིས་དོན་བསྡུས་པ་གཞན་རྣམ་པ་གསུམ་སྟེ། དེ་ཁོ་ན་བཞིན་དུ་བཤད་

པར་བྱ་བ་ཡིན་ནོ། །
 དགེ་བསྔོ་དང་མཛད་བྱང༌། 
ལ་ལ་ལས་དོན་གཞན་ལས་ཚིག །གཞན་ལས་རྣམ་གྲངས་མིང་གིས་ཏེ། །
་མཁས་པ་རྣམས་ཀྱིས་ཡུམ་ཀུན་ལའང༌། །དོན་བསྡུས་དེ་ཙམ་ཤེས་པར་བྱ། །
དེ་ལྟར་མིན་ན་ཐམས་ཅད་ཀྱི། །རིམ་པ་ལེགས་པར་བསྡུས་མ་ཡིན། ། 
དེ་ལ་བསྡུས་སོགས་རབ་དབྱེ་བས། །ཁྱད་པར་ཡོད་པ་ཁོ་ནར་ཟད། ། 
མཚོ་འཕགས་པ་རྣམ་པར་གྲོལ་སྡེ་ཡི། །མཐུ་ཡིས་དོན་མཐོང་སྒོ་ནས་ནི། །
ཆལ་གྱི་གོ་བར་སླ་ཕྱིར་ཚིག་དང་ནི། །ངག་སོགས་སྦྱོར་བ་མ་བྱས་པར། ། 
ནང་མཁན་པོ་ཡང་དག་རྣམ་སྣང་མཛད། །བླ་མ་བཟང་ལ་ཕྱག་འཚལ་ནས། །
ཁོང་ཌཚིག་ལེའུར་བྱས་པའི་འགྲེལ་གསལ་བ། །འདི་ནི་སེང་གེ་བཟང་པོས་བྱས། །
 དེར་བསྡེབས་པ་ལས་བྱུང་བ་ཡི། །དགེ་བ་བདག་གིས་གང་ཐོབ་པ། །
དེ་ཡིས་སྐྱེ་བོ་ཐམས་ཅད་ནི། །བདེ་གཤེགས་ཤེས་རབ་ཐོབ་པར་ཤོག ། 
ཤེས་རབ་མི་གསལ་བསྟན་བཅོས་ཀུན། །ཕྱི་རོལ་གྱུར་བདག་གང་ན་ཞིག
 འཕགས་བློའི་སྤྱོད་ཡུལ་བདག་ཉིད་ཆེ། །བསྟན་བཅོས་དོན་ནི་གང་ན་ཡིན། །
་རྗེའི་འོན་ཀྱང་སྤྱོད་ཡུལ་མ་ཡིན་ལ། །རང་དང་གཞན་གྱི་དོན་གྱི་ངོར། །
ༀ་ྤུ་བདག་གིས་འབད་བགྱིས་ནོངས་པ་ལ། །སྐྱེ་བོ་མཁས་རྣམས་བཟོད་པས་མཛོད། །
ཆུ་འོན་ཀྱེ་མ་གཞུང་ལུགས་སྣ་ཚོགས་ཀྱིས། །དུབ་པ་བདག་གི་ངལ་བསོའི་གནས། །
ཤེས་རབ་ཕ་རོལ་ཕྱིན་པའི་ལུགས། །རིང་མོ་ཞིག་ནས་མཐོང་བ་ཡིན། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་
ཅེས་བྱ་བའི་འགྲེལ་པ། སློབ་དཔོན་སེང་གེ་བཟང་པོས་མཛད་པ་རྫོགས་སོ། །

རྒྱ་གར་གྱི་མཁན་པོ་བིདྱ་ཀ་ར་པྲ་བྷ་དང་། ཞུ་ཆེན་གྱི་ལོཙྪ་པ་བན་དྷེ་དཔལ་བརྩེགས་ཀྱིས་
བསྒྱུར་ཅིང་ཞུས་ཏེ་གཏན་ལ་ཕབ་པའོ། །སླད་ཀྱི་པཎྜི་ཏ་དཔལ་གོ་མི་འཆི་མེད་ལ་སོགས་པ་དང༌།
ལོཙྪ་བ་དགེ་སློང་བློ་ལྡན་ཤེས་རབ་ཀྱིས་ལེགས་པར་གཏན་ལ་ཕབ་པའོ། ། 
པར་བྱང་སྨོན་ཚིག །
ཨོཾ་སྭསྟི། ཆོས་སྐུ་ནམ་མཁར་མཁྱེན་བརྩེའི་སྤྲིན་འཁྲིགས་ཏེ། །ཟབ་རྒྱས་ཆོས་ཀྱི་འབྲུག་
སྒྲ་བསྒྲགས་པ་ལས། །སྐལ་བཟང་མདོངས་མཐའ་ཅན་ལ་དགེ་བཅུའི་མངལ། །བསྐྲུན་མཛད་
ཟས་གཙང་སྲས་པོར་གུས་པས་འདུད། །རྒྱལ་ཡུམ་སྦས་དོན་མངོན་རྟོགས་རིམ་པ་ཀུན། །རྒྱལ་
བའི་དགོས་པ་ཇི་བཞིན་གསལ་མཛད་པའི། །རྒྱལ་ཚབ་མི་ཕམ་མགོན་དང་འཇམ་དཔལ་
དབྱངས། །རྒྱལ་སྲས་ཐོགས་མེད་སེང་བཟང་སོགས་ལ་འདུད། །མཁྱེན་གསུམ་རིན་ཆེན་འབྱུང་
གནས་ཀློང་དཀྱིལ་དུ། །སྦྱོར་བཞི་རིན་ཆེན་བང་རིམ་ཁོར་ཡུག་ཅན། །སྐུ་བཞི་རིན་ཆེན་རང་
བཞིན་ལྷུན་པོ་ལ། །འཕྲིན་ལས་རིན་ཆེན་གསེར་རིས་འཁྱུད་པ་གང་། །རབ་འབྱམས་རྒྱལ་བའི་
ཡབ་གཅིག་མཁྱེན་པའི་གཏེར། །རབ་མཛེས་གཟུགས་སྐུ་གདུལ་བྱ་འབུམ་གྱི་དོན། །རབ་ངོམ་
བཤད་སྒྲུབ་འབྱུང་གནས་བྱམས་གླིང་དུ། །རབ་ཡིད་ཤིང་མོ་སྦྲུལ་གྱི་ཟླ་ཚེས་ལ། །མངོན་འདོད་
བག་ཆགས་བཟང་པོ་རཱ་མ་ཎས། །ལྷག་བསམ་དག་པའི་ཉག་ཕྲན་རབ་འཕངས་པས། །འདོད་
སྲེད་ལང་གའི་བདག་པོའི་མགྲིན་བཅད་དེ། །ཆོས་སྦྱིན་འཕྲིན་ལས་སཱི་ཏ་ཐོབ་པའི་དགེས། །
རྣམ་གསུམ་ངུར་སྨྲིག་གོས་འཆང་བུང་བའི་ཚོགས། །ཐུབ་བསྟན་པདྨའི་ཚལ་འདིར་རབ་ཞུགས་
ནས། །ལུང་དང་རིགས་པའི་འདབ་གཤོག་ཟུང་བརྐྱངས་ཏེ། །བཤད་སྒྲུབ་སྦྲང་རྩིའི་རོ་ཡིས་ཚིམ་
པར་ཤོག །ནམ་ཞིག་མི་ཕམ་མགོན་ཁྱོད་མ་ག་དྷར། །མཆོག་གི་སྤྲུལ་སྐུའི་མཛད་པ་སྟོན་པའི་
ཚེ། །སྲས་ཀྱི་ཐུ་བོ་ཉིད་དུ་བདག་གྱུར་ཏེ། །བྱང་ཆུབ་མཆོག་ཏུ་ལུང་བསྟན་ཐོབ་པར་ཤོག །རིང་

རྒྱལ་བའི་བསྟན་པ་རི་དབང་ལྟར་བརྟན་ཅིང༌། །འགྲོ་རྣམས་སྡེ་བཞིའི་དཔལ་ལ་ལོངས་སྤྱོད་
བསྟན་འཛིན་དམ་པའི་ཞབས་པད་བརྟན། །དགེ་འདུན་སྡེ་རྣམས་ཐུགས་མཐུན་འཆད་ཉན་འཕེལ། །
མྱ་ངན་འདས་པའི་གྲོང་ཁྱེར་དུ། །ཀུན་མཁྱེན་ཡིད་བཞིན་ནོར་ལ་དབང་འབྱོར་ཤོག །མདོར་ན་
ནས་སྲིད་མཚོར་བྱིང་བའི་ལུས་ཅན་ཀུན། །སྲིད་དང་ཞི་བའི་འཆིང་བ་ལས་གྲོལ་ཏེ། །མི་གནས་
འདི་པར་དུ་བསྐྲུན་པའི་སྨོན་ཚིག་ཏུ་དབྱངས་ཅན་བཞད་པའི་བློ་གྲོས་ཀྱིས་བྲིས་པ་ཛ་ཡནྟ།། །།

༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་
བཅས་པའི་རྣམ་བཤད་སྙིང་པོའི་རྒྱན་གྱི་དགོངས
འགྲེལ་ཚིག་དོན་རབ་གསལ་ཞེས་
བྱ་བ་བཞུགས་སོ། ། 
མཆོད་བརྗོད་དང་རྩོམ་པར་དམ་བཅའ་བ། 
ལའོ། །དགོས་པ་ཆེའི་དོན་དུ་ན། ལུམ་དེའི་རྒྱད་ཀྱི་ཀ འབྲེལ་བཀྲ་ལ་དབྱུཏྲ་ཛྱེ་འུརྩེ
སྤྱིང༄༅། །གང་གི་རྨད་བྱུང་ཐུགས་བརྩེས་ཉེར་བཟུང་ནས། །སྐལ་བཟང་སྐྱེ་བོ་མཐའ་ཡས་
དྲངས་པའི་ཕྱིར། །རྣམ་མང་མདོ་སྡེའི་ཆོས་འཁོར་བསྐོར་མཛད་པ། །འདྲེན་པ་མཉམ་མེད་ཐུབ་
དབང་ལ་ཕྱག་འཚལ། །སྔོན་ཚེ་དགེ་སློང་བྱམས་པ་ཞེས་གྲགས་ཤིང་། །ད་ལྟ་བྱང་ཆུབ་སེམས་
དཔའ་བྱམས་པ་མགོན། །མ་འོངས་སངས་རྒྱས་བྱམས་པར་མཚན་གསོལ་ཏེ། །ས་གསུམ་འོད་
ཀྱིས་འགེངས་ལ་ཕྱག་འཚལ་ལོ། །ཟབ་རྒྱས་ཡུམ་དོན་གངས་རི་ལ་གནས་ཤིང་། །མདོ་རྒྱན་
གཞུང་གི་རལ་ཚོགས་གཡོ་བ་ཅན། །འཆད་རྩོད་རྩོམ་པའི་བློ་གྲོས་སྟོབས་རྒྱས་པ། །སྨྲ་བའི་སེངྒེ་
བཟང་པོའི་ཞབས་ལ་འདུད། །འཕགས་ཡུལ་རྒྱ་མཚོའི་ཀློང་ནས་ངེས་དོན་གྱི། །གསུང་རབ་
དགོངས་འགྲེལ་ནོར་བུའི་ཚོགས་བླངས་ཏེ། །བོད་ཁམས་གདུལ་བྱའི་རེ་བ་སྐོང་མཛད་པ། །
ཆོས་ཀྱི་དེད་དཔོན་རྔོག་ལོ་ཁྱོད་ཕྱག་འཚལ། །སྙིགས་མའི་དུས་འདིར་རྒྱལ་བའི་བསྟན་པ་ལ། །
རྒྱལ་བ་ཉིད་དང་མཚུངས་པའི་མཛད་པ་ཅན། །རྒྱལ་བ་གཉིས་པ་རྗེ་བཙུན་ཙོང་ཁ་དང༌། །རྒྱལ་
ཚབ་མཁས་པའི་དབང་པོར་གུས་པས་འདུད། །གང་གི་དྲིན་ལས་མདོ་རྒྱན་འགྲེལ་པར་བཅས། །
ཆ་ཙམ་གོ་བའི་རྣམ་དཔྱོད་དར་མཛད་པ། །ཡོངས་འཛིན་བཀའ་དྲིན་ཅན་ལ་ཕྱག་འཚལ་ནས། །

བསྟན་བཅོས་རྩ་འགྲེལ་ཚིག་དོན་གསལ་བར་བྱ།
སྐྱ་འདིར་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པ་འཆད་པ་ལ་
གསུམ། །མཚན་གྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་དངོས་དང་ཞར་བྱུང་
ངོ་། །དང་པོ་ལ། མཚན་བསྒྱུར་བ་དང༌། མཚན་བཤད་པའོ། །དང་པོ་ནི། རྒྱ་གར་ན་སྐད་
རིགས་ཆེན་པོ་བཞི་ཡོད་པའི་ནང་ནས་ལེགས་པར་སྦྱར་བ་སཾ་སྐྲྀ་ཏའི་སྐད་དུ་བསྟན་བཅོས་
འདིའི་མཚན་ལ་ཨ་བྷི་ནས་བྲི་ཏྟིའི་བར་དང་།བོད་སྐད་དུ་བསྒྱུར་ན་ཤེས་རབ་ནས་འགྲེལ་
པའི་བར་རོ། །དེ་ཡང་ཨ་བྷི་ས་མ་ཡ་ནི་མངོན་པར་རྟོགས་པ་ཨ་ལཾ་ཀ་ར་ནི་རྒྱན། ནཱ་མ་ནི་
ཞེས་བྱ་བ། པྲ་ཛྙཱ་པ་ར་མི་ཏཱ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ཨུ་པ་དེ་ཤ་ནི་མན་ངག །ཤཱ་སྟྲ་
ནི་བསྟན་བཅོས། བྲིཏྟི་ནེ་འགྲེལ་པའོ། །
གཉིས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཞུང་ལམ་འབྲས་བུའི་ཤེར་ཕྱིན་གསུམ།
མདོའི་དོན་བདེ་བླག་ཏུ་རྟོགས་པར་བྱེད་པས་ན་མན་ངག །འཆོས་སྐྱོབ་ཀྱི་ཡོན་ཏན་དང་ལྡན་
པས་ན་བསྟན་བཅོས། །མངོན་དུ་ཕྱོགས་པའམ་མངོན་སུམ་དུ་རྟོགས་པས་ན་མངོན་པར་རྟོགས་
པ། རང་བཞིན་གྱི་རྒྱན་གཟུགས་བཟང་པོ་ལ་མཛེས་བྱེད་ཀྱི་རྒྱན་གདུབ་བུ་ལ་སོགས་པས་
སྤྲས་པ་གསལ་བྱེད་མེ་ལོང་ལ་སོགས་པའི་ནང་དུ་ཤར་བ་རྣམས་མཐོང་ན་སྐྱེ་བོ་རྣམས་དགའ་
བ་སྐྱེད་པ་ལྟར། རང་བཞིན་གྱི་རྒྱན་ཡུམ་གྱི་ལུས་བཟང་པོ་ལ་མཛེས་བྱེད་ཀྱི་རྒྱན་དོན་བདུན་
ཅུས་བཀྲ་བ་གསལ་བྱེད་བསྟན་བཅོས་འདིར་སྣང་བས་ན་མཁས་པ་རྣམས་དགའ་བ་བསྐྱེད་
པའི་ཕྱིར་རྒྱན། མིང་དེ་སྐད་དུ་བརྗོད་པས་ན་ཞེས་བྱ་བ་དང༌། རྩ་བའི་དོན་འགྲེལ་པས་ན་འགྲེལ་
པའོ། །གཉིས་པ་ལ་བམ་གྲངས་དང་། འགྱུར་ཕྱག་གོ །དང་པོ་ནི། གཞུང་གི་ཆ་མང་པོ་ཕྱོགས་
གཅིག༌ཏུ༌བསྡོམས༌པས༌ན༌བམ༌པོ༌ལྔ་ཡོད་པའི་དང་པོ་འདི་ནས་འཆད། གཉིས་པ་ནི་གནས་
སྐབས་བསྟན་བཅོས་འདི་མདོ་སྡེའི་སྡེ་སྣོད་ཀྱི་དགོངས་འགྲེལ་དུ་ཤེས་ཤིང་འགྱུར་གྱི་བར་ཆད་
ཞི་བའི་ཆེད་དང་། མཐར་ཐུག་སངས་རྒྱས་ཐོབ་པའི་ཆེད་དུ་སངས་རྒྱས་དང་བྱང་ཆུབ་སེམས་

དཔའ་ཞེས་ལོཙྪ་བས་བཀོད་དོ། ། 
 གཞུང་དོན་དངོས་བཤད་པ། 
གཉིས་པ་གཞུང་དོན་ལ་གསུམ། བཤད་པ་ལ་འཇུག་པ། བཤད་པ་ཉིད་དགོད་པ། བཤད་
པ་མཐར་ཕྱིན་པའི་ཚུལ་ལོ། །དང་པོ་ལ་གསུམ། མཆོད་པར་བརྗོད་ཅིང་བཤད་པར་དམ་བཅའ་
བ། འགྲེལ་པ་རྩོམ་རིགས་པར་བསྒྲུབ་པ། ཁེངས་སྐྱུང་ཞིང་སྤྲོ་བ་བསྐྱེད་པའི་རྒྱུ་མཚན་ནོ། །དང་
པོ་ནི་གུས་ཕྱག་འཚལ་ལོ། །གང་ལ་ན་གཞུང་ལམ་འབྲས་བུའི་ཤེས་རབ་ཀྱི་ཕ་རོལ་ཏུ་ཕྱིན་པ་
ལའོ། །དགོས་པ་ཅིའི་དོན་དུ་ན། ཡུམ་དེའི་རྒྱན་གྱི་ཚིག་ལེའུར་བྱས་པ་དག་ཡུམ་གསུམ་པོ་ཀུན་
གྱི་རྒྱན་དུ་འགྱུར་བར་ནི་འགྲེལ་པ་འདིས་རྣམ་པར་དབྱེ་བར་བྱ་བའི་ཕྱིར་དུའོ། །བཤད་པར་
དམ་བཅས་པའི་དགོས་པ་རྩོམ་པ་མཐར་ཕྱིན་པ་དང་། མཆོད་བརྗོད་བྱས་པའི་དགོས་པ་གནས་
སྐབས་དང་མཐར་ཐུག་པའི་འདོད་དོན་དུ་མ་འགྲུབ་པའི་ཆེད་དུ་ཡིན་ལ། དགོས་སོགས་བཞི་
ཡང་དོན་གྱིས་བསྟན་པས་སྦྱར་བར་བྱའོ། །གཉིས་པ་ལ་གསུམ། ཕྱིའི་རྐྱེན་དགེ་བའི་བཤེས་
གཉེན་གྱི་མན་ངག་དང་ལྡན་པར་བསྒྲུབ་པ། ནང་གི་རྐྱེན་བསྟན་བཅོས་ཀྱི་དོན་མཐའ་དག་རྟོགས་
པའི་ཤེས་རབ་དང་ལྡན་པར་བསྒྲུབ་པ། དེས་ན་འགྲེལ་པ་རྩོམ་རིགས་པའོ།
དང་པོ་ལ་བཞི་ལས། སློབ་དཔོན་ཐོགས་མེད་ཀྱིས་རྣམ་བཤད་མཛད་ཚུལ་ནི། འགྲེལ་པ་
ལས། རྣམ་བཤད་མཛད་ཅེས་པའི་གཞུང་འདི་བྱུང་། འདི་ཡང་ཚིག་དོན་དུ་དྲིལ་ན། གང་གིས་
ན་འཕགས་པ་ཐོགས་མེད་ཀྱིས་སོ། །རྐྱེན་གང་ལ་བརྟེན་ནས་མཛད་ན་བསམ་པ་ཕུན་ཚོགས་
རྒྱུད་ལྔའི་འགྲོ་བ་ལ་ཆགས་པས་ཀུན་ཏུ་སྟེ་ལྷག་པར་ཆགས་པར་མཛད་པ་དང༌། སྦྱོར་བ་ཕུན་
ཚོགས་གཞན་སྡུག་བསྔལ་ལས་སྐྱོབ་པ་ཉིད་ཀྱིས་མི་ཕམ་མགོན་ལ་གསན་ནས་ནིའོ། །གང་གི་
རྣམ་བཤད་མཛད་ན་སྒྲ་བཤད་དུ་ཡོད་པའི་བསྟན་བཅོས་ཆེན་པོ་མདོའི་འོ། །དེ་གང་ན་འགྲེལ་

པ་དེ་ཉིད་རྣམ་ངེས་སོ། །
གཉིས་པ་དབྱིག་གཉེན་གྱིས་བཀྲོལ་ཚུལ་ནི། །འགྲེལ་པ་ལས། རྣམ་པར་བཀྲོལ་ལོ་ཞེས་
པའི་གཞུང་འདི་བྱུང་། འདི་ཡང་ངག་དོན་དུ་དྲིལ་ན། གང་ན་ཡུམ་གྱི་མདོའོ། །གང་གིས་ན་འགྲོ་
བའི་དོན་མངོན་མཐོ་དང་ངེས་ལེགས་ཀྱི་རྩ་ལག་ཏུ་གྱུར་པའི་དབྱིག་གཉེན་དེས་སོ། ། གང་དུ་
ན་ཉི་ཁྲི་གཞུང་འགྲེལ་དུའོ། །ཚུལ་ཇི་ལྟར་ན། ཤེས་བྱ་ནང་སེམས་ཀྱི་བདག་ཉིད་ཡིན་པ་ལ་ཡང་
དག་པར་བརྟེན་ནས་སོ། །དེས་ཡང་དག་པར་བཤད་པ་ནི་མ་ཡིན་ཏེ། གཉིས་སྟོང་བདེན་གྲུབ་
ལ་ཞེན་པས་རང་གི་མོས་པ་གཙོ་བོར་བྱེད་པས་ཡིན་གྱི །སྙིང་པོའི་དོན་ནི་དེ་ལས་གཞན་དུ་
དབུ་མར་གནས་པའི་ཕྱིར་རོ། ། 
གསུམ་པ་འཕགས་པས་ཕྱེ་ཚུལ་ནི། འགྲེལ་པ་ལས། རྣམ་པར་ཕྱེའོ་ཞེས་པའི་གཞུང་འདི་
བྱུང་། འདི་ཡང་ངག་དོན་དུ་དྲིལ་ན། གང་ན་ཡུམ་གྱི་མདོ་དང་རྒྱན་ནོ། །གང་གིས་ན་མཐོང་ལམ་
ཐོབ་པས་འཕགས་པའི་ཁོངས་སུ་གཏོགས་པ་ཡི་རྣམ་པར་གྲོལ་བ་ཞེས་བྱ་བས་སོ། །ཀྱང་ནི་
སྔ་མ་གཉིས་སུ་མ་ཟད་ཅེས་པའོ། །གང་དུ་ན་ཉི་ཁྲི་སྣང་བར་རོ། །ཚུལ་ཇི་ལྟར་ན་སྙིང་པོའི་དོན་
མཐའ་བྲལ་དབུ་མར་གནས་པ་དེ་ལྟར་རྟོགས་པའི་བློས་ཀུན་ནས་བསླངས་ནས་རྣམ་པར་ཕྱེའོ། །
དེ་ལྟར་འབྱེད་པའི་རྒྱུ་མཚན་ཡོད་དེ། དབྱིག་གཉེན་དེས་སྙིང་པོའི་དོན་སེམས་ཙམ་གྱི་ཚུལ་དུ་
བྱས་པ་རྗེ་བཙུན་གྱི་བཞེད་པ་ཇི་ལྟ་བ་བཞིན་དུ་བྱས་པ་མ་ཡིན་པར་མཐོང་ནས་ཡིན་པའི་ཕྱིར།
བཞི་པ་བཙུན་པས་རྣམ་བཤད་མཛད་ཚུལ་ནི། འགྲེལ་པ་ལས། རྣམ་བཤད་བྱས་སོ་ཞེས་
པའི་གཞུང་འདི་བྱུང་། འདི་ཡང་ངག་དོན་དུ་དྲིལ་ན། གང་གིས་ན་འཕགས་པས་ཕྱེ་བ་དེའི་འོག་
ཏུ་རྣམ་གྲོལ་སྡེ་དད་པའི་ས་ཚོགས་ལམ་ལ་གནས་པ་དེ་ཡིས་སོ། །གང་དུ་ན་ཉི་ཁྲི་རྣམ་འགྲེལ་
དུའོ། །གང་ན་མདོ་དང་རྒྱན་ནོ། །ཚུལ་ཇི་ལྟར་ན་བསྟན་བཅོས་རྒྱས་འབྲིང་བསྡུས་པ་མཐའ་དག་
གིས་མངོན་པར་རྟོགས་པ་བརྒྱད་ཀྱི་རིམ་པ་ཚང་བར་སྟོན་པ་མ་རྙེད་པར་རང་གིས་ཇི་ལྟར་རྙེད་
པ་དང་རྗེས་སུ་མཐུན་པར་ཉི་ཁྲི་འབའ་ཞིག་དང་སྦྱར་ནས་སོ། །གཉིས་པ་ནི། སློབ་དཔོན་སེངྒེ་

བཟང་པོ་ཆོས་ཅན། ཤེས་རབ་ཁྱད་པར་ཅན་དང་ལྡན་ཏེ། དེ་ལྟར་མཁས་པ་སྔ་མ་བཞིས་ཚིག་
དོན་ཅི་རིགས་སྣང་བར་བྱས་ཤིང་། དབྱིག་གཉེན་ལ་སོགས་པ་འགའ་ཞིག་ཁོ་ནས་མ་རྙེད་
པའི་བསྟན་བཅོས་རྒྱས་འབྲིང་བསྡུས་པ་མཐའ་དག་འདི་སྙིང་པོའི་དོན་དང་། མངོན་པར་རྟོགས་
པ་བརྒྱད་ཀྱི་རིམ་པ་ཚང་བར་སྟོན་ཞིང༌། དེ་ཉིད་རྒྱན་གྱིས་འགྲེལ་པ་དེ་ལྟར་བདག་གིས་རྙེད་
པ་གང་དེ་ཡ་མཚན་ནོ་སྟེ་རྙེད་པའི་ཕྱིར། གསུམ་པ་ནི། སེང་བཟང་བདག་དང་མཚུངས་པའི་
མཁས་པ་གཞན་རྣམས་ཀྱིས་ཀྱང་ཡུམ་གྱི་མདོའི་ཚིག་དོན་དབྱེ་བར་རིགས་ཏེ། སྔར་བཤད་
པའི་མཁས་པ་དེ་ལྟ་བུས་ཀྱང་ཤིན་ཏུ་རྙེད་པར་དཀའ་བ་ཟབ་མོའི་ལམ་མངོན་པར་རྟོགས་པ་
བརྒྱད་ཀྱི་རིམ་པ་དང༌། སྟོང་པ་ཉིད་ཀྱི་དོན་འདི་ཅི་ཞིག་ལྟར་སངས་རྒྱས་ཀྱི་བྱིན་རླབས་ཀྱི་དབང་
གིས་རྙེད་པ་ནི་བདག་སྐལ་བ་ཁྱད་པར་ཅན་དང་ལྡན་པའི་ཕྱིར། གསུམ་པ་ནི། ཡུམ་གྱི་མདོའི་
ཚིག་དོན་རྣམ་པ་ཀུན་ཏུ་སེང་བཟང་བདག་གི་ནི་བློའི་མངོན་སུམ་གྱི་སྤྱོད་ཡུལ་མིན་ཡང་རྒྱན་
གྱི་འགྲེལ་པ་རྩོམ་པ་ལ་སྤྲོ་བ་སྐྱེ་བའི་རྒྱུ་མཚན་ཡོད་དེ། རང་ཉིད་བག་ཆགས་བཞག་ཅིང་རྗེད་
བྱང་དུ་བྱ་བ་དང་། ཐེག་པ་ཆེན་པོའི་རིགས་ཅན་གཞན་ལ་ཡང་རྟོགས་པ་སྐྱེད་པའི་སྒོ་ནས་རང་
གཞན་ལ་ཕན་གདགས་པར་འདོད་པའི་ཕྱིར། དེ་ལ་བརྟེན་ནས་རང་གཞན་ལ་ཕན་གདགས་
ནུས་ཏེ། འགྲེལ་པ་འདི་ལྟ་བུ་རྩོམ་པ་ནི་རྣམ་མཁྱེན་གྱི་ཆེད་དུ་སྦྱིན་སོགས་ཀྱི་བསོད་ནམས་
དག་སྒྲུབ་པ་དང་རྗེས་སུ་མཐུན་པའི་ཐབས་དམ་པ་ཡིན་པའི་ཕྱིར། "ཏརཌ་སྤྱི
གཉིས་པ་བཤད་པ་ཉིད༌དགོད༌པ་ལ་གསུམ། མཆོད་བརྗོད་དང་། རྒྱས་པ་ལ་དད་པའི་
གང་ཟག་ལ་ཕྱེ་སྟེ་བཤད། བསྡུས་དོན་གཞན་བཤད་པའོ། །དང་པོ་ལ་གསུམ། མཚམས་སྦྱར།
རྩ་བ། འགྲེལ་པའོ། །དང་པོ་ནི། རྒྱན་རྩོམ་པའི་ཐོག་མར་བྱ་བ་རིམ་ཅན་དུ་མ་ཡོད་པའི་ནང་
ནས་རེ་ཤིག་དང་པོར་ཡུམ་ལ་ཕྱག་འཚལ་བ་ཆོས་ཅན། དགོས་པ་ཡོད་དེ། འཕགས་པ་བྱམས་
པ་རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས་རང་དོན་གྱི་དགོས་པ་
དང༌། གདུལ་བྱ་གཞན་དག་ཡུམ་ལ་ཟློག་ཏུ་མེད་པའི་རབ་ཏུ་དང་བ་བསྐྱེད་པའི་ཆེད་དུ་སྟེ།

གཞན་དོན་གྱི་དགོས་པ་ཡོད་པའི་ཕྱིར། ཡུམ་གང་ལ་དང་བ་སྐྱེ་ཞིང་འཇུག་པ་ཡོད་དེ། བཅོམ་
ལྡན་འདས་མ་སྲས་བཞིའི་བཞེད་དོན་སྒྲུབ་པ་སོགས་ཡོན་ཏན་རིན་པོ་ཆེ་ཕུལ་དུ་དབྱུང་དུ་མེད་
ཅིང་དཔག་ཏུ་མེད་པའི་འབྱུང་གནས་ཏེ་རྒྱུ་དེ་ལ་དང་བ་སྐྱེ་ཞིང་འཇུག་པའི་ཕྱིར། ཚུལ་ཇི་ལྟར་
ཡུམ་ལ་དང་བ་སྐྱེ་ཞིང་འཇུག་པ་ཡོད་དེ། ཉེར་ཞིར་འཁྲིད་པ་སོགས་ཡོན་ཏན་ཡོད་པ་ཇི་ལྟ་བ་
བཞིན་བརྗོད་པ་སྔོན་དུ་འགྲོ་བ་ཅན་གྱི་སྒོ་ནས་ཡིན་པའི་ཕྱིར། དང་བ་བསྐྱེད་པ་ལ་དགོས་པ་
ཡོད་དེ། ཞུགས་ཤིག་ཅེས་དངོས་སུ་མ་བསྐུལ་ཡང་དོན་གཉེར་ཤུགས་དྲག་སྐྱེས་ནས་དོན་གྱིས་
འཇུག་པར་བྱ་བའི་ཆེད་ཡིན་པའི་ཕྱིར། དང་བ་ལ་བརྟེན་ནས་ཞུགས་པ་ལ་དགོས་པ་ཡོད་དེ།
ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་ཅན་གྱི་རབ་ཏུ་དང་བ་ནི་གནས་སྐབས་དང་མཐར་ཐུག་
གི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་སྟེ་དང་པོ་ཡིན་ནོ་ཞེས་བྱ་བར་ཚད་མས་གྲུབ་
པའི་ཕྱིར། ཚད་མ་གང་གིས་གྲུབ་པ་ཡོད་དེ། རྗེ་བཙུན་གྱིས་མཉམ་བཞག་སོ་སོ་རང་གིས་
རིག་པའི་ཡེ་ཤེས་ཀྱིས་རྟོགས་ཤིང་། དེས་དྲངས་པའི་རྗེས་ཐོབ་ཀྱིས་ངེས་པར་གཟུང་བའི་ཕྱིར།
གཉིས་པ་རྩ་བ་ལ་ཚིག་དོན་དང་། བརྒལ་ལན་གྱིས་གཏན་ལ་དབབ་པའོ། །དང་པོ་ལ།
མཁྱེན་གསུམ་གྱི་ཡོན་ཏན་གྱི་སྒོ་ནས་བསྟོད་ཅིང་ཕྱག་འཚལ་བ་དང་། །འཕགས་པ་བཞིའི་
ཡུམ་བྱེད་པས་བསྟོད་ཅིང་ཕྱག་འཚལ་བའོ། །དང་པོ་ནི། རྗེ་བཙུན་བྱམས་མགོན་ཆོས་ཅན།
ཉན་ཐོས་དང་རང་སངས་རྒྱས་སྡུག་ཀུན་ཉེ་བར་ཞི་བ་འཚོལ་བ་རྣམས་གང་ཟག་གི་བདག་མེད་
མངོན་སུམ་དུ་རྟོགས་པའི་ཀུན་ཤེས་ཉིད་ཀྱིས་འབྲས་བུ་ཉེར་ཞིར་འཁྲིད་པར་མཛད་པ་གང་
ཡིན་པ་དང་། འགྲོ་བ་ལ་ཕན་པ་སྒྲུབ་པར་བྱེད་པའི་བྱང་ཆུབ་སེམས་དཔའ་རྣམས་ལམ་གསུམ་
བདག་མེད་པར་ཤེས་པའི་ལམ་ཤེས་པ་ཉིད་ཀྱིས་འཇིག་རྟེན་རིགས་ཅན་གསུམ་གྱི་དོན་སྒྲུབ་
པར་མཛད་པ་གང་ཡིན་པ་དང་། ཐུབ་པ་སངས་རྒྱས་བཅོམ་ལྡན་འདས་རྣམས་རྣམ་པ་མ་ལུས་
པ་བདག་མེད་པར་མཁྱེན་པའི་རྣམ་མཁྱེན་གང་དང་ཡང་དག་པར་ལྡན་པས་བརྗོད་བྱ་རྣམ་པ་
ཀུན་དང་ལྡན་པའི་མདོ་སྡེ་རིན་པོ་ཆེ་སྣ་ཚོགས་པ་འདི་གསུང་བར་མཛད་པ་རྣམས་ལ་ཕྱག་

འཚལ་བ་ཡིན་ཏེ། དེ་ལ་སྒོ་གསུམ་གུས་པའི་ཚུལ་གྱིས་འདུད་པའི་ཕྱིར། གཉིས་པ་ནི། དེ་ཆོས་
ཅན། ཉན་ཐོས་འཕགས་པ་དང་བྱང་ཆུབ་སེམས་དཔའི་འཕགས་པའི་ཚོགས་དང་བཅས་པའི་
སངས་རྒྱས་ཀྱི་ནི་ཡུམ་དེ་ལ་ཕྱག་འཚལ་བ་ཡིན་ཏེ། དེ་ལ་སྒོ་གསུམ་གུས་པའི་ཚུལ་གྱིས་འདུད་
པའི་ཕྱིར། ། 
གསུམ་པ་འགྲེལ་པ་ལ། བསྡུས་དོན། དགོས་དོན། རྩོད་སྤང་། ཚིག་དོན་ནོ། །དང་པོ་ནི།
ཉན་ཐོས་ཞེས་སོགས་ཚིགས་སུ་བཅད་པ་འདིས་ནི་ཆོས་ཅན། ཡུམ་འདིའི་ཆེ་བའི་བདག་ཉིད་
ཕུལ་དུ་བྱུང་བ་དང་ལྡན་པར་བརྗོད་དེ། མཁྱེན་གསུམ་གྱི་སྒོ་ནས་ཡུམ་ལ་བསྟོད་པ་བརྗོད་པའི་
ཕྱིར། གཉིས་པ་ལ། རྒྱས་པར་བཤད་པ་དང་། དོན་བསྡུ་བའོ། །དང་པོ་ལ་དང་བ་སྐྱེ་ཚུལ། དེ་
ལས་དོན་གཉེར་གྱི་འདུན་པ་སྐྱེ་བ། དེ་ལས་ཞུགས་ནས་འབྲས་བུ་ཐོབ་ཚུལ་ལོ། །དང་པོ་ལ་
དབང་བརྟུལ་དང་བ་སྐྱེ་ཚུལ། དབང་རྣོན་དང་བ་སྐྱེ་ཚུལ་ལོ། །དང་པོ་ནི། ཚིགས་བཅད་དེ་
ཐོས་པས་རྐྱེན་བྱས་ནས་དུས་རེ་ཤིག་རྒྱན་གྱི་གདུལ་བྱ་དད་པའི་རྗེས་སུ་འབྲང་བ་རྣམས་ནི་
་
ཆོས་ཅན། ཡུམ་འདི་ལ་རབ་ཏུ་དང་བ་སྐྱེ་སྟེ། ཡོན་ཏན་དེ་ལྟ་བུ་ཡོད་ངེས་སྙམ་དུ་ཐེ་ཚོམ་མེད་
པར་མྱུར་དུ་དད་པ་ཤུགས་དྲག་པོ་སྐྱེ་བའི་ཕྱིར། གཉིས་པ་ནི། རྒྱན་གྱི་ཆེད་དུ་བྱ་བའི་གདུལ་
བྱ་དབང་རྣོན་ཆོས་ཀྱི་རྗེས་སུ་འབྲང་བ་རྣམས་ཀྱང་ཆོས་ཅན། ཡུམ་དེ་ལ་རབ་ཏུ་དད་པ་བསྐྱེད་
པར་བྱེད་པ་ཉིད་ཡིན་ཏེ། མཆོད་བརྗོད་ཀྱི་ཚིགས་སུ་བཅད་པའི་བརྗོད་བྱའི་དོན་གྱི་མཚན་
ཉིད་གཞི་དང་ལམ་དང་རྣམ་པ་དགག་བྱའི་བདག་གིས་སྐྱེ་བ་མེད་པར་ཡོངས་སུ་ཤེས་པའི་
མཁྱེན་གསུམ་གྱི་ཡུམ་ལ་གནོད་པ་ཡོད་མེད་བརྟགས་ཏེ་གནོད་པ་མ་མཐོང་ནས་དང་བ་སྐྱེ་
བའི་ཕྱིར། དང་བ་སྐྱེ་ཚུལ་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་
གསུམ་གྱི་བདག་ཉིད་ཚུལ་ལུགས་གསུམ་པ་ཅན་ནི་གདོན་མི་ཟ་བར་སྲིད་པ་ཉིད་དོ་ཞེས་ངོ་བོ་
ལ་དང་བ་སྐྱེ་བ་དང་། སངས་རྒྱས་ལ་སོགས་པའི་སྲས་བཞི་བསྐྲུན་པར་མཛད་པ་ནི་གདོན་མི་
ཟ་བར་སྲིད་པ་ཉིད་དོ་ཞེས་ངེས་པར་བཟུང་སྟེ། ནུས་པ་ལ་དང་བ་སྐྱེ་བའི་ཕྱིར། གཞི་ལམ་རྣམ་

གསུམ་དགག་བྱའི་བདག་གིས་སྐྱེ་མེད་དུ་ཚད་མ་གང་གིས་གྲུབ་པ་ཡོད་དེ། དགག་བྱའི་བདག་
ཉིད་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་ཞེས་བྱ་བ་ལ་སོགས་པའི་རྟགས་ལ་བརྟེན་
པའི་ཚད་མས་དང་པོར་ཚོགས་ལམ་གྱི་གནས་སྐབས་སུ་གྲུབ་ཅིང༌། དེའི་དོན་གོམས་པར་བྱས་
པ་ལས་ལམ་ཤེས་དང༌། རྣམ་མཁྱེན་ཐོབ་པར་འགྱུར་བའི་ཕྱིར། གཉིས་པ་ནི། གདུལ་བྱ་ཡུམ་
ལ་དད་པ་སྐྱེས་པ་ལ་དགོས་པ་ཡོད་དེ། དེ་ལ་རབ་ཏུ་དང་བས་ཀྱང་དེའི་ཡོན་ཏན་མངོན་པར་
འདོད་པའི་གང་ཟག་གདུལ་བྱ་དབང་པོ་རྣོ་རྟུལ་གཉིས་ཀ་ཡང་ཡུམ་དེ་དང་དེ་བརྗོད་བྱར་ཡོད་
པ་ལ་བརྟེན་པའི་གསུང་རབ་རྒྱས་འབྲིང་བསྡུས་པ་རྣམས་ལ་རྣམ་པ་ཐམས་ཅད་དུ་ཚིག་བཟུང་
བ་ལ་སོགས་པའི་ཐོས་བསམ་སྒོམ་གསུམ་གྱི་ཤེས་རབ་བསྐྱེད་པའི་དོན་དུ་ཤིན་ཏུ་གུས་པར་
བྱེད་ཅིང་དོན་གཉེར་གྱི་འདུན་པ་སྐྱེ་བའི་ཕྱིར། གསུམ་པ་ནི། གདུལ་བྱ་ཡུམ་ལ་དོན་གཉེར་གྱི་
འདུན་པ་སྐྱེས་པ་ཆོས་ཅན། དགོས་པ་ཡོད་དེ། དེ་སྐྱེས་པ་དེ་ནས་ཐོས་པ་ལས་བྱུང་བ་ལ་སོགས་
པའི་ཤེས་པ་གསུམ་སྐྱེ་བའི་རིམ་གྱིས་ལེགས་པའི་མཆོག་ཐོབ་པར་འགྱུར་བའི་ཕྱིར། 
གཉིས་པ་དོན་བསྡུ་བ་ནི། བཅོམ་ལྡན་འདས་མ་མཁྱེན་པ་གསུམ་ལ་རབ་ཏུ་དང་བ་ནི་
ཆོས་ཅན། གནས་སྐབས་དང་མཐར་ཐུག་གི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་
ཡིན་ཏེ། དེ་ལྟར་རྒྱུ་འབྲས་ངེས་བྱེད་ཀྱི་ཚད་མའི་སྒོ་ནས་སྒྲུབ་ཟིན་པ་དེའི་ཕྱིར། ལྷོ་
གསུམ་པ་རྩོད་པ་སྤང་བ་ནི། ཁོ་ན་རེ། མཆོད་བརྗོད་ཀྱི་སྐབས་སུ་མཁྱེན་པ་གསུམ་ལ་
བསྟོད་པ་དེ་ཡུམ་མཐའ་དག་ལ་བསྟོད་པར་བཞེད་དམ། ཡུམ་གྱི་ཕྱོགས་གཅིག་ཁོ་ན་ལ་བསྟོད་
པར་བཞེད། དང་པོ་ལྟར་ན་སྦྱོར་བཞི་དང་ཆོས་སྐུ་ལ་མ་བསྟོད་པས་གྲངས་ཉུངས་བར་འགྱུར་
ལ། གཉིས་པ་ལྟར་ན། གསུམ་པོ་གང་རུང་ངམ་གཙོ་བོ་རྣམ་མཁྱེན་ལྟ་བུ་གཅིག་ལ་བསྟོད་པས་
ཆོག་པས་གྲངས་མངས་བར་འགྱུར་རོ་ཞེ་ན། ཕྱོགས་ཕྱི་མ་ཁས་མི་ལེན་ཞིང་སྔ་མ་ཁས་ལེན་པར་
བྱེད་ལ། དེ་ཡང་རྗེ་བཙུན་གྱིས་མཁྱེན་གསུམ་གྱི་སྒོ་ནས་ཡུམ་ལ་བསྟོད་པ་གྲངས་ཉུངས་པའི་
སྐྱོན་མེད་དེ། དེ་ལྟར་བསྟོད་པ་ལ་རྒྱུ་མཚན་དང་དགོས་པ་ཁྱད་པར་ཅན་ཡོད་པའི་ཕྱིར། དང་

པོ་རྒྱུ་མཚན་ཡོད་དེ། དེ་ལ་ཐམས་ཅད་མཁྱེན་པ་ཉིད་གསུམ་གྱིས་ནི་དོན་མངོན་པར་རྟོགས་པ་
བརྒྱད་བསྡུས་ལ། བསྡུས་པ་དེ་ལྟར་བསྟན་བཅོས་མཛད་པ་པོའི་ཐུགས་ལ་བཞག་ནས་ཐམས་
ཅད་མཁྱེན་པ་ཉིད་གསུམ་གྱི་ཡོན་ཏན་བརྗོད་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་
བསྟོད་པའི་ཕྱིར། གཉིས་པ་དགོས་པ་ཡོད་དེ། མཁྱེན་གསུམ་གྱིས་བསྡུས་པའི་དོན་བརྒྱད་པོ་
དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་རྫོགས་པ་ཡིན་ཞིང་མཁྱེན་གསུམ་དེས་ཀྱང་འོག་ནས་
འཆད་པར་འགྱུར་བའི་ཚུལ་གྱིས་འཕགས་པའི་བཞེད་དོན་ཐམས་ཅད་ཕུན་སུམ་ཚོགས་པ་ཡིན་
ནོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། མཁྱེན་གསུམ་གྱིས་མངོན་པར་རྟོགས་པ་བརྒྱད་
བསྡུས་པའི་དོན་ཡོད་དེ། དེ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་གཅིག་གི་སྒོམ་
བྱའི་རྣམ་པ་ཡིན་པས་ཁྱབ་ཚུལ་དེ་ལྟར་རྒྱན་གྱི་ཆེད་དུ་བྱ་བའི་གདུལ་བྱས་ཉམས་སུ་ལེན་པ་དེ་
དེའི་དོན་ཡིན་པའི་ཕྱིར། 
བཞི་པ་ཚིག་དོན་ལ། ཡོན་ཏན་སོ་སོའི་སྒོ་ནས་བསྟོད་པ་དང༌། བསྡུས་ཏེ་ཕྱག་འཚལ་བ་
གཉིས། དང་པོ་ལ་གསུམ། གཞི་ཤེས་ཀྱིས་ཉེར་ཞིར་འཁྲིད་པའི་ཚུལ། ལམ་ཤེས་ཀྱིས་འཇིག་
རྟེན་གྱི་དོན་སྒྲུབ་པའི་ཚུལ། རྣམ་མཁྱེན་གྱིས་ཆོས་འཁོར་བསྐོར་བའི་ཚུལ་ལོ། །དང་པོ་ནི། ཐོབ་
པར་མཛད་པ་གང་ཡིན་པ་དང་ཞེས་དྲངས། གང་ཟག་གང་གིས་ན་ཉན་ཐོས་དང་། དེར་མ་ཟད་
རང་སངས་རྒྱས་ཀྱང་སྟེ་འབྲས་བུ་རང་དོན་དུ་མྱ་ངན་ལས་འདའ་བར་འདོད་པ་རྣམས་ཀྱིས་སོ། །
རང་རྒྱལ་གཞུང་ཚིག་གང་གིས་བསྟན་པ་ཡོད་དེ། ཉན་ཐོས་དེའི་ཕྱོགས་སུ་བསླན་ནས་གཞི་
ཤེས་ཀྱི་ཡོན་ཏན་བརྗོད་པའི་ཚིག་གི་རིམ་པ་གཅིག་གིས་བསྟན་པའི་ཕྱིར། དེ་ལྟ་ནའང་དེ་གཉིས་
ཁྱད་མེད་དུ་མི་འགྱུར་ཏེ། སྒྲ་མེད་དུ་ཆོས་སྟོན་པ་དང་། གཟུགས་ཕྱི་རོལ་དོན་དུ་འཛིན་པའི་རྟོག་
པ་སྤངས་པ་དང༌། སྲིད་པ་ཐ་མའི་ཚེ་སློབ་དཔོན་གཞན་གྱི་མན་ངག་ལ་མི་ལྟོས་པ་སོགས་རྣམ་
པར་ཐར་པ་ཅུང་ཟད་ཙམ་ཞིག་གིས་རང་རྒྱལ་ལྷག་པའི་ཕྱིར། ཐབས་གང་གིས་ན། གཞི་ཐམས་
ཅད་གང་ཟག་གི་བདག་གིས་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས་སོ། །འབྲས་བུ་གང་

འཐོབ་པར་མཛད་ན། ཉོན་སྒྲིབ་སྤངས་ཤིང་སྔ་མའི་ལས་ཉོན་གྱིས་འཕངས་པའི་སྡུག་བསྔལ་
གྱི་ཕུང་པོ་དང་བཅས་པའི་གང་ཟག་གི་རྒྱུད་ཀྱི་མྱང་འདས་དང༌། ཕུང་པོ་དེ་མེད་པའི་མཚན་
ཉིད་ཀྱི་མྱ་ངན་ལས་འདས་པ་རྣམ་པ་གཉིས་སོ། །གཉིས་པ་ནི། སྒྲུབ་པར་མཛད་པ་གང་ཡིན་
པ་དང་ཞེས་དྲངས། གང་གིས་ན་བྱང་ཆུབ་སེམས་དཔའ་འཁོར་བ་ཇི་སྲིད་པར་འགྲོ་བའི་དོན་
བྱེད་པ་རྣམས་ཀྱིས་སོ། །ཐབས་གང་གིས་ན་ལམ་ཐམས་ཅད་བདེན་པའི་སྐྱེ་བ་མེད་པར་རྟོགས་
པའི་ངོ་བོ་ཉིད་ལམ་ཤེས་ཀྱིས་སོ། །འབྲས་བུ་གང་སྒྲུབ་པར་མཛད་ན་འགྲོ་བ་རིགས་ཅན་གསུམ་
པོ་མཐའ་དག་གི་དོན་བསྒྲུབ་པར་མཛད་དོ། །གསུམ་པ་ནི། བསྐོར་བར་མཛད་ཅེས་དྲངས།
གང་གིས་ན་སངས་རྒྱས་མི་མཐུན་ཕྱོགས་ལས་ཡང་དག་པར་བསྡམས་པའི་སྐུ་ཅན་ཞི་ལྷག་
ཟུང་འབྲེལ་གྱི་རྣལ་འབྱོར་ཅན་གྱི་དབང་ཕྱུག་ཉན་རང་དག་ལས་ཆོས་ཀྱི་དབང་ཕྱུག་ཕུན་སུམ་
ཚོགས་པ་མངའ་ཞིང༌། དེ་དག་ལ་བཀས་མངའ་བསྒྱུར་བའི་གཙོ་བོ་རྣམས་ཀྱིས་སོ། །ཐབས་གང་
གིས་ན་རྒྱུ་འབྲས་ངོ་བོའི་རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པའི་རྣམ་མཁྱེན་གང་
དང་ལྡན་ན་སྟེ་དེ་ཡིས་སོ། །གང་བསྐོར་ན། གདུལ་བྱ་རྣམས་ཀྱི་ཉོན་མོངས་ཀྱི་སྤྱོད་པ་བརྒྱད་ཁྲི་
བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་རང་བཞིན་གྱི་ཆོས་ཀྱི་འཁོར་ལོ་
མ་ལུས་པ་བརྗོད་བྱ་ཐབས་ཀྱི་ཆ་ཡོངས་སུ་རྫོགས་པའི་རྣམ་པ་ཐམས་ཅད་བསྐོར་བར་མཛད་
དོ། །གཉིས་པ་ནི། གཙོ་བོ་སངས་རྒྱས་འཁོར་ཉན་ཐོས་དང་བྱང་ཆུབ་སེམས་དཔའ་ལ་སོགས་
པས་ཡོངས་སུ་བསྐོར་བའི་བཞེད་དོན་དེ་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ་ཞེས་
པ་ནི་གུས་པས་འདུད་པའི་དོན་ནོ། ། [
གཉིས་པ་རྒྱས་པ་ལ་དད་པའི་གང་ཟག་ལ་ཕྱེ་སྟེ་བཤད་པ་ལ། བསྟན་བཅོས་ཀྱི་དགོས་
པའི་དོན་དང་། བསྡུས་པའི་དོན་དང་། ཚིག་གི་དོན་ནོ། །དང་པོ་ལ། བསྟན་བཅོས་བརྩམས་པ་
དགོས་མེད་ཀྱི་དོགས་པ་སོ་སོར་སྤངས་ནས་བརྗོད་བྱ་མཁྱེན་གསུམ་སྤྱིའི་རྣམ་བཞག་བཤད་པ་
དང་། མདོ་དང་ཟློས་པའི་སྐྱོན་སྤངས་ནས་དགོས་པ་ཡོད་པར་བསྒྲུབ་པའོ། །དང་པོ་ལ། ཙོད་

པ་དང་། ལན་ནོ། །དང་པོ་ནི། དེ་ལྟར་ཁྱེད་ཀྱིས་དེ་ལྟར་ཕྱག་འཚལ་བ་དང༌། བསྟོད་པ་སྔོན་དུ་
འགྲོ་བའི་བསྟན་བཅོས་མངོན་པར་རྟོགས་པའི་རྒྱན་རྩོམ་ན་ཆོས་རབ་ཏུ་རྣམ་འབྱེད་ཀྱི་ཤེས་
རབ་བསྐྱེད་པའི་ཆེད་དུ་གཞི་དང་། སྤང་བྱ་མི་མཐུན་ཕྱོགས་སྤང་བའི་ཆེད་དུ་གཉེན་པོ་དང་།
ཤེས་བྱ་མ་ལུས་པ་ཤེས་པའི་ཆེད་དུ་རྣམ་པ་རྣམས་ལས་གང་ཡང་རུང་བ་ཞིག་བརྗོད་བྱར་
བསྡུས་པ་མཛད་ཅེས་གྲང་། ཕྱོགས་དང་པོ་ལྟར་ན་ནི་རྒྱན་རྩོམ་པའི་འབད་པ་དོན་མེད་པ་ཡིན་
ཏེ། ཆོས་མངོན་པ་དང་ཟློས་པའི་ཕྱིར་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་མངོན་རྟོགས་རྒྱན་
འདི་ལས་ནི་ཆོས་རྣམས་ཀྱི་རང་སྤྱིའི་རྣམ་གཞག་གཏན་ལ་འབེབས་པའི་མཚན་ཉིད་ཀྱི་བསྟན་
བཅོས་མངོན་པའི་སྡེ་སྣོད་དག་ལས་མི་སྨོས་པའི་གཞི་གང་ཡིན་པ་དེ་འབྱུང་བ་ནི་མེད་པའི་
ཕྱིར། ཕྱོགས་གཉིས་པ་ལྟར༌ན༌ཡང་བསྟན་བཅོས་འདི་ལ་བརྟེན་ནས་གཉེན་པོ་འདི་སྤང་བྱ་
གང་གི་གཉེན་པོ་ཡིན་པ་ཁོང་དུ་ཆུད་པར་མི་འགྱུར་ཏེ། གཉེན་པོ་རྣམ་པར་བྱང་བའི་དངོས་པོ་
ཙམ་ཞིག་བརྗོད་བྱར་བསྡུས་པའི་ཕྱིར་ན་སྤང་བྱ་ཀུན་ནས་ཉོན་མོངས་པའི་དངོས་པོ་བརྗོད་
བྱར་མ་བསྡུས་པའི་ཕྱིར། ཕྱོགས་གསུམ་པ་ལྟར་ན་ཡང་རྣམ་པ་གཞི་བཅས་བརྗོད་བྱར་བྱེད་
དམ། གཞི་མེད་བརྗོད་བྱར་བྱེད། དང་པོ་ལྟར་ན་ཆོས་མངོན་པ་དང་ཟློས་པའི་ཉེས་པ་དེ་ཉིད་
དུ་འགྱུར། གཉིས་པ་ལྟར་ན་རྒྱན་འདིས་གྲོལ་བ་དོན་གཉེར་གྱི་སྐྱེས་བུ་ལ་མཁོ་བའི་དོན་ཅུང་
ཟད་ཀྱང་མ་བཤད་པར་ཐལ། འདི་ལ་བརྟེན་ནས་ཕུང་པོ་མི་རྟག་པ་དང་བདག་མེད་པ་སོགས་
ཀྱི་དོན་ཅུང་ཟད་ཀྱང་རྟོགས་པ་མེད་པའི་ཕྱིར་ཏེ། འདིས་རྣམ་པ་གཞི་མེད་པ་ཙམ་ཞིག་བརྗོད་
བྱར་བསྡུས་པའི་ཕྱིར་ཞེ་ན། གཉིས་པ་ལ་བཞི། ལན་དངོས། ཤེས་བྱེད་ཀྱི་ལུང་དགོད། ལུང་གི་
དོན་བཤད། དོན་བསྡུ་བའོ། །དང་པོ་ནི། རྒྱན་ཆོས་ཅན། གཞི་གཉེན་རྣམ་གསུམ་གང་རུང་རེ་
རེ་ཁོ་ན་བརྗོད་བྱར་བསྡུས་པའི་སྒོ་ནས་སྐྱོན་དེ་ནི་ཡོད་པ་མ་ཡིན་ཏེ། གང་གི་ཕྱིར་ན་ཁྱོད་ཀྱིས་
གཞི་གཉེན་རྣམ་པ་གསུམ་ཀ་བརྗོད་བྱར་བྱེད་ཅིང་གཞི་གཉེན་རྣམ་པའི་ཕྱོགས་གསུམ་ཆར་
གྱིས་ཀྱང་མཁྱེན་གསུམ་མཚོན་པའི་ཚུལ་གྱིས་མཁྱེན་གསུམ་ཁྱོད་ཀྱི་བརྗོད་བྱར་བསྡུས་པའི་

ཕྱིར། དེ་བསྡུས་པ་ཉིད་ཀྱིས་རྒྱན་འདིས་འཕགས་བཞིའི་མངོན་རྟོགས་མཐའ་དག་གཏན་ལ་
འབེབས་པ་ཡིན་ཏེ། ཉན་ཐོས་འཕགས་པ་དང་རང་སངས་རྒྱས་འཕགས་པ་དང་། བྱང་ཆུབ་
སེམས་དཔའ་འཕགས་པ་དང་། བླ་ན་མེད་པའི་སངས་རྒྱས་རྣམས་ཀྱི་མངོན་པར་རྟོགས་པ་
མཐའ་དག་གོ་རིམས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ཕྱིར།
གཉིས་པ་ལ། ཡུམ་བར་མའི་ཤེས་བྱེད་དགོད། བསྡུས་པའི་ཤེས་བྱེད་འགོད་པ། རྒྱས་
པའི་ཤེས་བྱེད་ཁ་འཕངས་པའོ། །དང་པོ་ལ་མདོར་བསྟན། རྒྱས་བཤད་གཉིས། དང་པོ་ནི།
མཁྱེན་གསུམ་གྱིས་འཕགས་བཞིའི་མངོན་རྟོགས་བསྡུས་ཏེ། འདི་ལྟར་རྒྱལ་བའི་ཡུམ་བར་མ་
ལས་རབ་འབྱོར་ཞེས་བོས་ནས་ཐམས་ཅད་ཤེས་པ་ཉིད་ནི་རྣམ་གཞག་གི་རྟེན་དང་སྐྱེ་བའི་རྟེན་
གཉིས་ལས་དང་པོའི་དབང་དུ་བྱས་ནས་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ། །
ལམ་ཤེས་པ་ཉིད་ནི་དེ་གཉིས་ལས་དང་པོའི་དབང་དུ་བྱས་ནས་བྱང་ཆུབ་སེམས་དཔའ་རྣམས་
ཀྱི་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི་དེ་གཉིས་ཀའི་དབང་དུ་བྱས་ནས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ་ཞེས་གསུངས་
པའི་ཕྱིར།
གཉིས་པ་ལ། གཞི་ཤེས་ཀྱིས་ཉན་རང་འཕགས་པའི་མངོན་རྟོགས་བསྡུས་ཚུལ། ལམ་ཤེས་
ཀྱིས་བྱང་འཕགས་ཀྱི་མངོན་རྟོགས་བསྡུས་ཚུལ། རྣམ་མཁྱེན་གྱིས་སངས་འཕགས་ཀྱི་མངོན་
རྟོགས་བསྡུས་ཚུལ་ལོ། །དང་པོ་ལ་ཞུ་ལན་གཉིས་ལས། དང་པོ་ནི། བཅོམ་ལྡན་འདས་རྒྱུ་
མཚན་དང་དགོས་པ་ཅིའི་སླད་དུ་ཐམས་ཅད་འཚལ་བ་ཉིད་ཉན་ཐོས་དང་རང་སངས་རྒྱས་རྣམས་
ཀྱི་ལགས། ཞེས་ཞུས་སོ། །གཉིས་པ་ནི། ཉན་ཐོས་དང་རང་སངས་རྒྱས་ཀྱི་འཕགས་པ་རྣམས་
ཀྱི་མངོན་པར་རྟོགས་པ་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ཏེ། རབ་འབྱོར་ཅེས་བོས་
ནས་ཆོས་ཐམས་ཅད་ནི་ཕྱི་དང་ནང་གི་ཆོས་སྐྱེ་མཆེད་བཅུ་གཉིས་པོ་རྣམས་ཇི་སྙེད་པ་འདི་ཙམ་
ཡིན་ལ། དེ་དག་ཀྱང་ཉན་ཐོས་དང་རང་སངས་རྒྱས་རྣམས་ཀྱིས་མི་རྟག་སོགས་བཅུ་དྲུག་གིས་

ཁྱད་པར་དུ་བྱས་ནས་མངོན་སུམ་དུ་ཤེས་པས་གཞི་ཤེས་ཡོད་ཀྱི། ཐེག་པ་གསུམ་གྱི་ལམ་ཐམས་
ཅད་ཀྱིས་ཀྱང་ངེས་པར་འབྱུང་བཞིན་པ་མ་ཡིན་པས་ལམ་ཤེས་མེད་ལ་རྣམ་པ་ཐམས་ཅད་མངོན་
སུམ་དུ་རྟོགས་པ་ཡང་མ་ཡིན་པས་རྣམ་མཁྱེན་མེད་པ་དེའི་ཕྱིར། ་ཊི་།མོ་gne
གཉིས་པ་ལ་གཉིས་ལས། དང་པོ་ཞུ་བ་ནི་བཅོམ་ལྡན་འདས་ཅིའི་སླད་དུ་ལམ་གྱི་རྣམ་པ་
འཚལ་བ་ཉིད་བྱང་ཆུབ་སེམས་དཔའ་རྣམས་ཀྱི་ལགས། ཞེས་སོ། །གཉིས་པ་ལན་ནི། བྱང་ཆུབ་
སེམས་དཔའ་འཕགས་པ་རྣམས་ཀྱི་མངོན་པར་རྟོགས་པ་ནི་ལམ་གྱི་རྣམ་པ་ཤེས་པ་ཉིད་ཅེས་
བྱ་སྟེ། རབ་འབྱོར་ཅེས་བོས་ནས་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་
ཡིན་པ་གང་ཟག་གི་བདག་མེད་རྟོགས་པའི་ཡེ་ཤེས་དང༌། རང་སངས་རྒྱས་ཀྱི་ལམ་གང་ཡིན་
པ་གཟུང་འཛིན་རྫས་གཞན་གྱིས་སྟོང་པར་རྟོགས་པའི་ཡེ་ཤེས་དང་། སངས་རྒྱས་ཀྱི་ལམ་གང་
ཡིན་པ་ཆོས་ཐམས་ཅད་བདེན་མེད་དུ་རྟོགས་པའི་ལམ་གསུམ་པོ་ཐམས་ཅད་དང་པོར་རྒྱུད་ལ་
བསྐྱེད་པར་བྱ་ཞིང་ལམ་ཐམས་ཅད་མངོན་སུམ་དུ་ཤེས་པར་བྱ་ལ། དེ་དག་ཀྱང་སྤངས་རྟོགས་
ཀྱི་སྒོ་ནས་ཡོངས་སུ་རྫོགས་པར་བྱ་ཞིང༌། ལམ་གསུམ་པོ་དེ་དག་གི་ལམ་གྱི་བྱ་བ་སེམས་ཅན་
སྨིན་པར་ཡང་བྱ་ལ་སྟེ་དེ་ལྟར་བྱེད་པ་དེའི་ཕྱིར། འོ་ན་ལམ་གསུམ་གྱི་བྱ་བ་མཐའ་དག་བྱ་འམ་
ཞེ་ན། ལམ་གསུམ་པོ་དེ་དག་གི་ཡང་དག་པའི་མཐའ་མངོན་སུམ་དུ་ནི་མི་བྱའོ། །དུས་ཐམས་
ཅད་དུ་འམ་ཞེ་ན། སྨོན་ལམ་ཡོངས་སུ་རྫོགས་པར་མ་བྱས་པ་དང་། སེམས་ཅན་རྣམས་ཡོངས་
སུ་སྨིན་པར་མ་བྱས་པ་དང༌། སངས་རྒྱས་ཀྱི་ཞིང་ཡོངས་སུ་མ་སྦྱངས་པར་དེ་ཉིད་མངོན་དུ་མི་
བྱའོ། །གསུམ་པ་ལ་ཞུ་ལན་གཉིས་ལས། དང་པོ་ནི། བཅོམ་ལྡན་འདས་ཞེས་སོ། །གཉིས་པ་
ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་མངོན་པར་
རྟོགས་པ་ནི་རྣམ་པ་ཐམས་ཅད་མཁྱེན་པ་ཉིད་ཅེས་བྱ་སྟེ། རབ་འབྱོར་ཞེས་བོས་ནས་རྣམ་པ་
སྟེ་ངོ་བོ་གང་དག་དང་། རྟགས་འབྲས་བུ་གང་དག་དང་། མཚན་མ་སྟེ་རྒྱུ་གང་དག་གིས་ཆོས་
རྣམས་མིང་དུ་རབ་ཏུ་བརྗོད་པའི་རྣམ་པ་དེ་དག་དང་། རྟགས་དེ་དག་དང་མཚན་མ་དེ་དག་དེ་

བཞིན་གཤེགས་པས་ཐུགས་སུ་ཆུད་དེ་རྒྱུ་མཚན་དེའི་ཕྱིར།
གཉིས་པ་བསྡུས་པའི་ཤེས་བྱེད་དགོད་པ་ནི། མཁྱེན་གསུམ་གྱིས་འཕགས་བཞིའི་མངོན་
རྟོགས་བསྡུས་ཏེ། དེ་ལྟར་དུ་ཡུམ་བར་མ་ལས་གསུངས་པ་དེ་བཞིན་དུ་མདོར་བསྡུས་པ་བརྒྱད་
སྟོང་པ་ལས་ཀྱང་ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་བསླབ་པར་བྱ་ཞེས་བྱ་བ་ལ་སོགས་པ་གསུངས་པའི་ཕྱིར། གསུམ་པ་ནི། མཁྱེན་གསུམ་གྱི་
དེ་ལྟར་བསྡུས་ཏེ་རྒྱས་པ་འབུམ་ལས་ཀྱང་རྒྱུན་དུ་ཞུགས་པའི་ས་ལ་སློབ་པར་འདོད་པས་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་པ་ནས། རང་སངས་རྒྱས་ཀྱི་ས་ལ་སློབ་
པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་པའི་བར་རྒྱ་ཆེར་
གསུངས་པའི་ཕྱིར། 
གསུམ་པ་ལུང་གི་དོན་བཤད་པ་ནི། མཁྱེན་པ་གསུམ་ཡོད་པ་དེ་ལ་ཐམས་ཅད་ཤེས་པ་
ཉིད་ནི་ཆོས་ཅན། ཁྱད་པར་གསུམ་དང་ལྡན་ཏེ། དམིགས་པ་གཟུགས་ལ་སོགས་པའི་ཆོས་ལ་
དམིགས་ནས། རྣམ་པ་མི་རྟག་པ་ལ་སོགས་པའི་རྣམ་པ་བཅུ་དྲུག་གི་རྟེན་ཅན། བྲལ་བའི་འབྲས་
བུ་གང་ཟག་གི་བདག་ཏུ་འཛིན་པའི་རྨོངས་པ་སྤངས་པ་ཅན་ཡིན་པའི་ཕྱིར། ལམ་ཤེས་པ་ཉིད་
ནི་ཆོས་ཅན། ཐབས་ཤེས་ཁྱད་པར་ཅན་དང་ལྡན་ཏེ། ཐེག་པ་གསུམ་པོ་ཐམས་ཅད་ཀྱིས་ངེས་
པར་འབྱུང་བའི་ཤེས་རབ་དང་། རྫོགས་སྨིན་སྦྱང་གསུམ་མ་བྱས་པར་དེ་ཁོ་ན་ཉིད་མངོན་སུམ་
དུ་མི་བྱེད་པའི་རྟེན་ཅན་གྱི་ཐབས་དང་། སྐྱེས་བུ་བྱེད་པའི་འབྲས་བུ་སེམས་ཅན་མ་བསྡུས་པ་
སྡུད་པ་ལ་སོགས་པར་བྱེད་པ་ཅན་ཡིན་པའི་ཕྱིར། རྣམ་པ་ཐམས་ཅད་མཁྱེན་པ་ཉིད་ནི་ཆོས་
ཅན། དོན་གཉིས་མཐར་ཕྱིན་པ་དང་ལྡན་ཏེ། ཆོས་ཐམས་ཅད་བདེན་པའི་སྐྱེ་བ་མེད་པའི་རྟེན་
ཅན་འབྲས་བུ་གཞན་དོན་ནམ་མཁའི་ཁམས་ཀྱི་མཐས་གཏུགས་པར་སེམས་ཅན་གི་དོན་རྒྱུན་
མི་འཆད་པ་དང་། རང་དོན་ཡང་དག་པ་ཉིད་ཀྱི་མཐའ་སླར་མི་ལྡང་བའི་ཚུལ་གྱིས་མངོན་སུམ་
དུ་རྟོགས་པ་དང་ཉོན་མོངས་པ་ཅན་མ་ཡིན་པའི་མ་རིག་པའི་བག་ཆགས་ཀྱི་རིགས་འདྲ་ཕྱི་མ་

མཚམས་སྦྱོར་བ་ཉིད་སྤངས་པ་ཅན་ཡིན་པའི་ཕྱིར།
བཞི་པ་དོན་བསྡུ་བ་ནི། དེ་ལྟ་བས་ན་མངོན་པར་རྟོགས་པའི་རྒྱན་ནི་ཆོས་ཅན། འཕགས་
བཞིའི་མངོན་པར་རྟོགས་པ་རིལ་རྫོགས་པར་བསྟན་པ་ཡིན་ནོ་ཞེས་བྱ་བ་འདི་འཐད་པ་ཡིན་ཏེ།
གཞི་དང་གཉེན་པོ་དང་རྣམ་པ་མཐའ་དག་བསྡུས་པའི་སྒོ་ནས་དེ་དག་གཏན་ལ་འབེབས་པའི་ཕྱིར།
 དགོས་སོགས་ཆོས་བཞི་བཤད་པ། 
གཉིས་པ་མདོ་དང་ཟློས་པའི་སྐྱོན་སྤངས་ནས་དགོས་པ་ཡོད་པར་བསྒྲུབ་པ་ལ་དོགས་པ་
བཀོད་ནས་འཚམས་སྦྱར་བ་དང་། རྩ་བ་དང་། འགྲེལ་པའོ། །དང་པོ་ནི། མདོ་དང་རྒྱན་གྱི་ཐུན་
མོང་མ་ཡིན་པའི་དགོས་པའི་ཁྱད་པར་མི་ཤེས་པའི་སྐྱེ་བོ་བློ་གྲོས་དམན་པ་དག་གི་དོགས་པ་
བསལ་བར་བྱ་བའི་ཕྱིར་དུ། འཕགས་པ་བྱམས་པ་རང་གིས་བསྟན་བཅོས་ཀྱི་བརྗོད་པར་བྱ་བ་
དང་། དགོས་པ་དང་། དགོས་པའི་ཡང་དགོས་པ་ཉིང་དགོས་དང་། འབྲེལ་པ་ཁོངས་ན་ཡོད་པ་
རྣམས་གསུངས་ཏེ། ཇི་ལྟར་དོགས་ན་བཅོམ་ལྡན་འདས་འཕགས་པ་མ་རྒྱལ་བ་ལས་རྒྱལ་བས་
ཀྱང་མངོན་པར་རྟོགས་པ་བརྒྱད་ཀྱི་རིམ་པ་དེ་ལྟར་བསྟན་པ་ལ་དགོས་པའི་དོན་ཅི་ཞིག་ཡོད་
དམ་མེད་སྙམ་དུའོ། །དེ་ལྟར་དོགས་པ་སྐྱེ་བའི་རྒྱུ་མཚན་ཡོད་དེ། གདུལ་བྱ་དབང་པོ་རྣོ་འབྲིང་
བརྟུལ་པོ་གང་གི་དབང་དུ་བྱས་ཀྱང་བཅོམ་ལྡན་འདས་རྒྱས་པ་དང་འབྲིང་དང་མདོར་བསྡུས་
པ་ལ་དད་པའི་སེམས་ཅན་ལ་ཕན་འདོགས་པར་བཞེད་པའི་ཐུགས་རྗེ་ཅན་ཉིད་ཀྱིས་རྒྱལ་བའི་
ཡུམ་རྒྱས་འབྲིང་བསྡུས་པ་དེ་དང་དེ་ལས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་མཐའ་དག་
གསལ་བར་མཛད་པ་མ་ཡིན་ནམ་མཛད་ཟིན་པའི་ཕྱིར། དོགས་པ་བསལ་ནས་དགོས་འབྲེལ་
གྱི་ངག་དགོད་པ་ལ་དགོས་པ་ཡོད་དེ། བསྟན་བཅོས་བརྩམས་པ་ལ་དགོས་པ་ཤས་ཆེར་ཡོད་
སྙམ་དུ་དོན་ལ་ཐེ་ཚོམ་སྐྱེས་པ་ཉིད་ཀྱིས་རྟོགས་ལྡན་བསྟན་བཅོས་ལ་འཇུག་པའི་ཡན་ལག་

ཡིན་པའི་ཕྱིར། གཉིས་པ་ནི། རྩ་བ་རྒྱན་བརྩམས་པ་ལ་ཡུམ་གྱི་མདོ་དང་ཟློས་པའི་སྐྱོན་མེད་
དེ། ཡུམ་གྱི་མདོ་དོན་བདེ་བླག་ཏུ་ནི་རྟོགས་པ་ཞེས་བྱ་བ་བསྟན་བཅོས་རྩོམ་པའི་དགོས་པ་ཡིན་
པའི་ཕྱིར། མདོ་དོན་བདེ་བླག་ཏུ་རྟོགས་པ་ལ་དགོས་པ་ཡོད་དེ། སེམས་སྐྱེད་ལ་སོགས་པ་ཆོས་
སྤྱོད་བཅུའི་བདག་ཉིད་ཀྱི་མདོའི་དོན་དྲན་པ་ལ་བཞག་ནས་བློ་དང་ལྡན་པ་བྱང་ཆུབ་སེམས་
དཔས་མཐོང་བར་འགྱུར་བའི་ཕྱིར། བསྟན་བཅོས་འདི་བརྗོད་བྱ་ཁྱད་པར་ཅན་དང་ལྡན་ཏེ།
རྣམ་པ་ཐམས་ཅད་མཁྱེན་པ་ཉིད་དུ་བགྲོད་པའི་ལམ་ཆོས་བཅུ་གནས་སྐབས་བརྒྱད་ཀྱིས་ཕྱེ་བ་
སྟོན་པས་ཡུམ་གསུམ་པོ་འདི་ལས་བཤད་པ་གང་ཡིན་པ་དེ་བརྗོད་བྱར་བྱེད་པའི་ཕྱིར། དེ་ལྟ་
བུའི་བརྗོད་བྱ་མངོན་པར་རྟོགས་པ་བརྒྱད་པོ་ཆོས་ཅན། གང་ཟག་གང་ཡང་རུང་བས་མངོན་
སུམ་དུ་རྟོགས་མི་ནུས་ཏེ། ཕྱི་རོལ་བ་དང་ཉན་རང་སོགས་གཞན་གྱིས་མྱོང་བ་མ་ཡིན་པའི་ཕྱིར།
གཞུང་འདིས་དགོས་སོགས་ཆོས་བཞི་བསྟན་ཚུལ་ཡོད་དེ། རྐང་པ་དང་པོ་གཉིས་ཀྱིས་
བརྗོད་བྱའི་ངོ་བོ་དང་། དེ་ནས་གཅིག་གིས་ཁྱད་པར་དང་། དེ་ནས་གསུམ་གྱིས་ཉིང་དགོས་དང་།
ཐ་མ་གཉིས་ཀྱིས་དགོས་པ་དངོས་སུ་བསྟན་ནས་འབྲེལ་པ་ཤུགས་ལ་འཕངས་པའི་ཕྱིར། གསུམ་
པ་ལ་དགོས་པ་ཉིང་དགོས་བརྗོད་བྱའོ། །དང་པོ་ནི། བསྟན་བཅོས་རྒྱན་ཆོས་ཅན། དགོས་པ་
དང་ལྡན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་དོན་བྱང་ཆུབ་ཀྱི་སེམས་དང་སྒྲུབ་པ་ལ་
སོགས་པའི་མཚན་ཉིད་ཆོས་བཅུ་གཞིར་བཟུང་ནས་མངོན་རྟོགས་བརྒྱད་ཀྱི་རིམ་པར་ཕྱེ་བ་
གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་འགྱུར་བ་ནི་ཁྱོད་རྩོམ་པའི་དགོས་པ་ཡིན་པའི་
ཕྱིར། གཉིས་པ་ནི། དེ་ཆོས་ཅན། དགོས་པའི་ཡང་དགོས་པའི་ཆེད་དུ་མངོན་པར་འདོད་པའི་
ཉིང་དགོས་དང་ལྡན་ཏེ། ཆོས་ཀྱི་དབྱིངས་ཆོས་ཅན་ཐམས་ཅད་ལ་ཀུན་ཏུ་འགྲོ་བ་རྟོགས་པའི་
མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་པ་དེ་ཐོབ་པའི་རིམ་པས་རྣམ་པ་ཐམས་
ཅད་དུ་མངོན་སུམ་དུ་བྱེད་པར་འགྱུར་བ་ཞེས་བྱ་བ་དེ་ཁྱོད་ཀྱི་ཉིང་དགོས་ཡིན་པའི་ཕྱིར། ཉིང་
དགོས་མངོན་དུ་འགྱུར་བའི་ཐབས་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོའི་དོན་མ་ལུས་

པ་མངོན་པར་རྟོགས་པ་བརྒྱད་ཀྱི་བདག་ཉིད་སྤྱོད་པའི་རྟེན་བྱང་ཆུབ་ཀྱི་སེམས་དང་སྤྱོད་པ་
དངོས་སྦྱིན་པ་ལ་སོགས་པ་སྒྲུབ་པ་དྲན་པའི་ཤེས་པ་ལ་ལེགས་པར་བཞག་ནས་མངོན་དུ་བྱེད་
པར་འགྱུར་བའི་ཕྱིར། དྲན་ཤེས་ཀྱི་ཁྱད་པར་ཡང་ཡོད་དེ། ཇི་ལྟར་འདོད་པར་ངེས་ཤེས་འདྲེན་
ནུས་པའི་ཉམས་སུ་མྱོང་བ་ཤིན་ཏུ་གསལ་བས་བཞག་པའི་བག་ཆགས་ལས་བྱུང་བའི་དྲན་
ཤེས་དེ་ཡིན་པའི་ཕྱིར། གང་ཟག་གང་གིས་མངོན་དུ་བྱེད་པ་ཡོད་དེ། བྱང་ཆུབ་སེམས་དཔའ་
རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་དེ་ལྟ་བུའི་ལམ་ལ་ངེས་པར་འཇུག་ཅིང་
གཞན་གྱི་དྲིང་ལ་མི་འཇོག་པས་ཅི་ལ་ཡང་རག་མ་ལས་པར་ཆས་པ་དག་ཁོ་ནས་ཉམས་སུ་
མྱོང་བའི་ཕྱིར། གསུམ་པ་ནི། དེ་ཆོས་ཅན། བརྗོད་བྱ་ཁྱད་པར་ཅན་དང་ལྡན་ཏེ། བཅོམ་ལྡན་
འདས་སྐུ་རྫུ་འཕྲུལ་གྱི་ཆོ་འཕྲུལ། གསུང་རྗེས་བསྟན་གྱི་ཆོ་འཕྲུལ། ཐུགས་ཀུན་བརྗོད་པའི་ཆོ་
འཕྲུལ་ཏེ་ཆོ་འཕྲུལ་རྣམ་པ་གསུམ་གྱིས་འགྲོ་བ་མཐའ་དག་ལ་ཐེག་པ་གསུམ་གྱི་ལམ་རྗེས་སུ་
སྟོན་པར་མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཆར་ལས་བརྗོད་པར་བྱ་བ་ཉིད་
དུ་བསྟན་པ་གང་ཡིན་པ་རྣམ་པ་ཐམས་ཅད་མཁྱེན་པ་ཉིད་ནི་གང་ཞིག་མངོན་སུམ་དུ་རྟོགས་
པས་རྣམ་མཁྱེན་དུ་འཇོག་པའི་སངས་རྒྱས་ཉིད་ཀྱི་ལམ་ཆོས་བཅུ་གཞིར་བཟུང་ནས་གནས་
སྐབས་བརྒྱད་དུ་ཕྱེ་བས་མངོན་པར་རྟོགས་པ་ཐམས་ཅད་ཉེ་བར་མཚོན་པ་ལྷུར་ལེན་པའི་དངོས་
པོ་བརྒྱད་པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། དེ་ལྟ་བུའི་བརྗོད་བྱ་དེ་ཆོས་ཅན། སེང་གེ་དང་
འཕྲོག་བྱེད་དང་དབྱིག་གི་སྙིང་པོ་ལ་སོགས་པའི་ཕྱི་རོལ་པ་དང༌། གཅིག་ཤོས་ཀྱི་འདོད་ཆགས་
དང་བྲལ་བ་ཉན་རང་དགྲ་བཅོམ་པ་ལ་སོགས་པའི་ཆོས་ཐམས་ཅད་བདག་མེད་པ་ལ་གོམས་
པར་མ་བྱས་པ་རྣམས་ཀྱིས་ཐོས་པ་ལས་བྱུང་བ་ལ་སོགས་པའི་ཤེས་པའི་རིམ་གྱིས་རྫོགས་པར་
མ་མྱངས་ཏེ། དེ་དག་གིས་ཤིན་ཏུ་རྒྱས་པའི་སྡེ་སྣོད་དགོངས་འགྲེལ་དང་བཅས་པ་ལ་ཐོས་བསམ་
སྒོམ་གསུམ་གང་ཡང་མ་བྱས་པའི་ཕྱིར། ཁྱབ་སྟེ། བརྗོད་པར་བྱེད་པ་ཡུམ་གྱི་མདོ་རྒྱན་དང་
བརྗོད་པར་བྱ་བ་དངོས་པོ་བརྒྱད་པོ་དག་སྔ་མ་ཐབས་དང་ཕྱི་མ་ཐབས་ཀྱིས་སྒྲུབ་པར་བྱེད་པའི་

ཚུལ་གྱིས་འབྲེལ་བར་མཛད་པ་ཡིན་པའི་ཕྱིར། འབྲེལ་བར་མཛད་པ་ཅེས་པའི་འགྲེལ་ཚིག་འདིས་
འབྲེལ་པ་གཞུང་རྩ་བའི་ཁོངས་ན་གནས་པ་གསལ་བར་མཛད་དོ། ། 
གཉིས་པ་བསྡུས་དོན་ལ། མཚམས་སྦྱར། ངག་ཉེ་བར་དགོད། བསྡུས་ཏེ་བཤད་པ། རྒྱས་
པར་མ་བཀྲོལ་བའི་རྒྱུ་མཚན་ནོ། །དང་པོ་ནི། དེ་ལྟར་བསྟན་བཅོས་ཀྱི་འབྲེལ་པ་ལ་སོགས་པ་
བསྙེད་ནས་ཚིག་ལེའུར་བྱས་པ་བཅོ་ལྔས་མདོར་བསྟན་པ་དང་རྒྱས་པར་བསྟན་པའི་སྒོ་ནས་
ཤེས་རབ་ཀྱི་ཕ་རོལ་ཏུ་ཕྱིན་པའི་ལུས་རྣམ་པར་བཞག་པ་གསུངས་པ་ཆོས་ཅན། དགོས་པ་ཡོད་
དེ། གདུལ་བྱ་ཉན་པ་པོ་རྣམས་ཀྱིས་ཡན་ལག་རྒྱས་བཤད་ཀྱི་རིམ་པ་བདེ་བླག་ཏུ་རྟོགས་པར་
བྱ་བའི་ཕྱིར་དང་། འཆད་པ་པོ་ལ་ལྟོས་ནས་བསྟན་བཅོས་ཀྱི་དོན་མདོ་ཙམ་རྣམ་པར་དབྱེ་བ་
བྱས་པ་ཡང་ཡན་ལག་རྒྱས་བཤད་ཀྱི་རིམ་པ་མ་འཛིངས་པ་ཉིད་ཀྱིས་བཤད་པར་བྱ་སླ་བར་
ལུས་མདོར་བསྟན་རྒྱས་བཤད།
གཉིས་པ་ངག་ཉེ་བར་དགོད་པ་ལ་ལུས་མདོར་བསྟན་པ་དང་རྒྱས་པར་བཤད་པའོ། །དང་
པོ་ལ་བཤད་བྱ་འཆད་བྱེད་མདོར་བསྟན་པ་དང་། འཆད་བྱེད་ཀྱི་རྐང་གྲངས་སོ། །དང་པོ་ནི།
མངོན་རྟོགས་རྒྱན་ཆོས་ཅན། གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱས་འབྲིང་བསྡུས་པ་གསུམ་
ནི་ཡང་དག་པར་བཤད་དེ། བརྗོད་བྱེད་སྐབས་བརྒྱད་དང་བརྗོད་བྱ་དངོས་པོ་བརྒྱད་ཀྱི་སྒོ་ནས་
བཤད་པའི་ཕྱིར། གཉིས་པ་ནི། བསྟན་བཅོས་ཀྱི་བརྗོད་བྱའི་དོན་གྱི་ལུས་དེ་ལ་རྣམ་པ་བརྒྱད་
ཡོད་དེ། རྣམ་པ་ཀུན་མཁྱེན་པ་ཉིད་དང་ལམ་ཤེས་པ་ཉིད་དང་། དེ་ནས་ཐམས་ཅད་ཤེས་པ་
ཉིད་ཀྱིས་གཞི་ཤེས་དང་། རྣམ་པ་ཀུན་མངོན་པར་རྟོགས་པ་སྟེ་སྦྱོར་བ་དང༌། རྩེ་མོར་ཕྱིན་པའི་
སྦྱོར་བ་དང་། མཐར་གྱིས་པའི་སྦྱོར་བ་དང་། སྐད་ཅིག་མ་གཅིག་པའི་མངོན་པར་རྫོགས་པར་

བྱང་ཆུབ་པའི་སྦྱོར་བ་དང་། འབྲས་བུ་ཆོས་ཀྱི་སྐུ་རྣམས་སུ་ཡོད་པའི་ཕྱིར། ཀྱྀ་ནgཞ།j[s
ཕྱི གཉིས་པ་རྒྱས་བཤད་ལ། མཁྱེན་གསུམ་གྱི་ལུས་བཤད། སྦྱོར་བཞིའི་ལུས་བཤད། ཆོས་
སྐུའི་ལུས་བཤད་པའོ། །དང་པོ་ལ། རྣམ་མཁྱེན་གྱི་ལུས། ལམ་ཤེས་ཀྱི་ལུས། གཞི་ཤེས་ཀྱི་
ལུས་བཤད་པའོ། །དང་པོ་ལ། རྣམ་མཁྱེན་མཚོན་བྱེད་ཀྱི་ལུས་དང་། བསྟན་བཤད་སྦྱར་བ་
གཉིས། དང་པོ་ལ་བཅུ་ཡོད་དེ། ཐེག་ཆེན་དུ་སེམས་བསྐྱེད་པ་དང་། ཐེག་ཆེན་གྱི་གདམ་ངག་
དང་། ཐེག་ཆེན་གྱི་ངེས་འབྱེད་ཡན་ལག་རྣམ་པ་བཞི་དང༌། །ཐེག་ཆེན་གྱི་སྒྲུབ་པ་ཡི་ནི་རྟེན་
གྱུར་པ། ཆོས་ཀྱི་དབྱིངས་ཀྱི་རང་བཞིན་གནས་རིགས་དང་། །ཐེག་ཆེན་སྒྲུབ་པའི་དམིགས་པ་
དག་དང་། ཐེག་ཆེན་སྒྲུབ་པའི་ཆེད་དུ་བྱ་བ་དང་། གོ་ཆའི་སྒྲུབ་པ་དང་། འཇུག་པའི་བྱ་བ་སྒྲུབ་
པ་དང༌། ཚོགས་ཀྱི་ནི་སྒྲུབ་པ་དང༌། ངེས་པར་འབྱུང་བའི་སྒྲུབ་པ་དང་བཅས་པ་རྣམས་སུ་ཡོད་
པའི་ཕྱིར། གཉིས་པ་ནི། ཆོས་བཅུས་མཚོན་ནས་བསྟན་པའི་མཁྱེན་པ་མཐར་ཐུག་ནི་ཐུབ་པའི་
རྣམ་ཀུན་མཁྱེན་པ་ཉིད་རྣམ་མཁྱེན་ཡིན་ནོ། །གཉིས་པ་ལ་ཆོས་བཅུ་གཅིག་གིས་ལམ་ཤེས་
མཚོན་ཚུལ་དང་། བསྟན་བཤད་སྦྱར་བའོ། །དང་པོ་ཡོད་དེ། དེ་བཞིན་གཤེགས་པའི་རང་བཞིན་
གྱི་འོད་ཀྱིས་ལྷ་རྣམས་ཀྱི་འོད་མོག་མོག་པོར་བྱེད་པ་ལ་སོགས་པ་ལམ་ཤེས་ཀྱི་ཡན་ལག་དང་
སློབ་མ་ཉན་ཐོས་ཀྱི་ལམ་ཤེས་པའི་ལམ་ཤེས། བསེ་རུ་རང་སངས་རྒྱས་ཀྱི་ལམ་ཤེས་པའི་ལམ་
ཤེས། བྱང་སེམས་ཀྱི་ལམ་ཤེས་པའི་ལམ་ཤེས་ལ་གཉིས་ཀྱི་དང་པོ། འདི་དང་གཞན་པའི་ཡོན་
ཏན་གྱི་ཕན་ཡོན་ཆེ་བ་མཐོང་བའི་ལམ། ཐེག་ཆེན་སྒོམ་ལམ་གྱི་བྱེད་པ། མོས་པ་སྒོམ་ལམ།
བསྟོད་བཀུར་བསྔགས་པའི་ཡོན་ཏན། བསྔོ་བ་སྒོམ་ལམ། རྗེས་སུ་ཡི་རང་བ་ཡིད་ལ་བྱེད་པ་
བླ་ན་མེད་པའི་སྒོམ་ལམ། སྒྲུབ་པ་སྒོམ་ལམ། ཤིན་ཏུ་དག་པ་ཞེས་བྱ་བ་རྣམ་དག་སྒོམ་ལམ་
རྣམས་ཡོད་པའི་ཕྱིར། མཚོན་བྱེད་ཀྱི་ཆོས་དང་པོ་ལམ་ཤེས་ཀྱི་ཡན་ལག་ལ་ལམ་ཤེས་ཀྱི་རྒྱུ་
ངོ་བོ་འབྲས་བུ་གསུམ་གྱིས་བསྡུས་པ་གསུངས་པས་ཁ་ཅིག་ལམ་ཤེས་ཀྱི་ཡན་ལག་ལ་སེམས་
དཔའི་རྣལ་འབྱོར་གྱིས་ཁྱབ་པར་མཛད་པ་མི་ལེགས་སོ། །གཉིས་པ་ནི། བྱང་ཆུབ་སེམས་དཔའ་

མཁས་པ་རྣམས་ཀྱི་མངོན་རྟོགས་ལམ་ཤེས་པ་ཉིད་ནི་ཆོས་བཅུ་གཅིག་གིས་མཚོན་པ་དེ་འདྲར་
བཤད་དོ། ། 
གསུམ་པ་ལ་གཞི་ཤེས་མཚོན་བྱེད་ཀྱི་ཆོས་དང་། བསྟན་བཤད་སྦྱར་བའོ། །དང་པོ་ཡོད་
དེ། ཤེས་པས་སྲིད་མཐའ་ལ་མི་གནས་པའི་ལམ་ཤེས། སྙིང་རྗེས་ཞི་མཐའ་ལ་མི་གནས་པའི་
ལམ་ཤེས། ཐབས་མ་ཡིན་པས་རིང་བའི་གཞི་ཤེས། ཐབས་ཀྱིས་རིང་བ་མ་ཡིན་པའི་གཞི་ཤེས།
མི་མཐུན་ཕྱོགས་ཀྱི་གཞི་ཤེས། གཉེན་པོ་ཕྱོགས་ཀྱི་གཞི་ཤེས། གཞི་ཤེས་སྦྱོར་བ། སྦྱོར་བ་དེའི་
མཉམ་ཉིད། ཐེག་དམན་གྱི་རྟོགས་རིགས་སུ་གནས་པའི་མཐོང་བའི་ལམ་རྣམས་ཡོད་པའི་ཕྱིར།
གཉིས་པ་ནི། རྣམ་བཞག་གི་རྟེན་ཉན་ཐོས་ལ་སོགས་པ་ལ་བཞག་པའི་ཀུན་ཤེས་པ་ཉིད་ནི་
ཆོས་དགུས་མཚོན་པ་དེ་ལྟར་འདོད་དོ། ། 
གཉིས་པ་སྦྱོར་བ་བཞི་ལ་བཞི་ལས། དང་པོ་རྣམ་རྫོགས་སྦྱོར་བ་ལ་མཚོན་བྱེད་ཀྱི་ཆོས་
དང་། བསྟན་བཤད་སྦྱར་བའོ། །དང་པོ་ལ་བཅུ་གཅིག་ཡོད་དེ། བསྒོམ་བྱའི་རྣམ་པ། སྒོམ་བྱེད་
ཀྱི་སྦྱོར་བར་བཅས་པ། སྦྱོར་བའི་ཡོན་ཏན། སྦྱོར་བའི་སྐྱོན། སྦྱོར་བའི་མཚན་ཉིད་དང་བཅས་
པ། ཐེག་ཆེན་ཐར་པ་ཆ་མཐུན། ཐེག་ཆེན་ངེས་འབྱེད་ཆ་མཐུན། སློབ་པ་ཕྱིར་མི་ལྡོག་པའི་དགེ་
འདུན། སྲིད་དང་ཞི་བ་མཉམ་པ་ཉིད་ཀྱི་སྦྱོར་བ། ཞིང་དག་བླ་ན་མེད་པའི་སྦྱོར་བ། ཐབས་མཁས་
པ་དང་བཅས་པའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་ནི། ཆོས་བཅུ་གཅིག་པོ་དེ་དག་
རྣམ་ཀུན་མངོན་རྫོགས་རྟོགས་པའི་སྦྱོར་བ་མཚོན་པར་བྱེད་པའི་ཆོས་ཡིན་ནོ། །གཉིས་པ་ལ་
ཡང༌གཉིས༌ལས། དང་པོ་རྩེ་སྦྱོར་མཚོན་བྱེད་ཀྱི་ཆོས་ལ་བརྒྱད་ཡོད་དེ། རྩེ་སྦྱོར་ཐོབ་པ་དེའི་
རྟགས་ཀྱིས་མཚོན་པ་དྲོད་ཀྱི་རྩེ་སྦྱོར། བསོད་ནམས་རྣམ་པར་འཕེལ་བས་མཚོན་པ་རྩེ་མོའི་རྩེ་
སྦྱོར། གཞན་དོན་ལ་མི་ཕྱེད་པའི་བསྟན་པ་ཐོབ་པས་མཚོན་པ་བཟོད་པའི་རྩེ་སྦྱོར། སེམས་ཀུན་
ཏུ་གནས་པས་མཚོན་པ་ཆོས་མཆོག་རྩེ་སྦྱོར། མཐོང་ཞེས་བྱ་བ་དང་བསྒོམ་པ་ཞེས་བྱ་བའི་ལམ་
ནི་སོ་སོ་ལ་རྣམ་པར་རྟོག་པ་རྣམ་པ་བཞིས་བསྡུས་པའི་གཉེན་པོ་མཐོང་ལམ་རྩེ་སྦྱོར། སྒོམ་ལམ་

རྩེ་སྦྱོར། བར་ཆད་མེད་པའི་ཏིང་ངེ་འཛིན། གསལ་བྱ་ལོག་སྒྲུབ་དང་བཅས་པ་རྣམས་ཡིན་པའི་
ཕྱིར། གསུམ་པ་མཐར་གྱིས་སྦྱོར་བ་མཚོན་བྱེད་ཀྱི་ཆོས་ཡོད་དེ། རྣམ་པ་གསུམ་དང་རྣམ་པ་
བཅུ་ཡོད་པའི་ཕྱིར། བཞི་པ་སྐད་ཅིག་མ་གཅིག་གིས་མངོན་པར་བྱང་ཆུབ་པའི་སྦྱོར་བ་མཚོན་
བྱེད་ཀྱི་ཆོས་ཡོད་དེ། མཚན་ཉིད་ཀྱིས་ནི་སྟེ་ལྡོག་པས་ཕྱེ་བ་རྣམ་པ་བཞི་ཡོད་པའི་ཕྱིར། སྐད་ཅིག་
སྦྱོར་གང་ཡིན་སྐད་ཅིག་སྦྱོར་བཞི་པོ་གང་རུང་དུ་མ་ངེས་ཏེ། རྒྱུན་མཐའི་སྦྱོར་བའི་ལམ་ལ་སྐད་
ཅིག་སྦྱོར་གྱིས་ཁྱབ། སྐད་ཅིག་སྦྱོར་བཞི་པོ་གང་རུང་ལ་རྒྱུན་མཐའི་བར་ཆད་མེད་ལམ་གྱིས་ཁྱབ་
པའི་ཕྱིར། དང་པོའི་སྒྲུབ་བྱེད་ནི་མཐར་གྱིས་སྦྱོར་གྱི་ས་མཚམས་རྒྱུན་མཐའི་སྔ་ལོགས་བར་དུ་
བཞག་པས་ཤེས་སོ། །
གསུམ་པ་ཆོས་སྐུ་མཚོན་བྱེད་ཀྱི་ཆོས་རྣམ་པ་བཞིར་ནི་ཡང་དག་པར་བརྗོད་དེ། ངོ་བོ་
ཉིད་ཀྱི་སྐུ་དང༌། ལོངས་སྤྱོད་རྫོགས་པའི་སྐུ་དང་བཅས་པ་དང་། དེ་བཞིན་གཞན་པ་སྤྲུལ་པའི་
སྐུ་དང་། ཡེ་ཤེས་ཆོས་སྐུ་མཛད་པ་འཕྲིན་ལས་དང་བཅས་པ་རྣམས་ཡོད་པའི་ཕྱིར། གསུམ་པ་
བསྡུས་ཏེ་བསྟན་པ་ནི། ཚིགས་བཅད་བཅོ་ལྔ་ཡོད་པ་དེ་ལ་ཚིག་ལེའུར་བྱས་པ་དང་པོ་གཉིས་
ཀྱིས་ནི་ཆོས་ཅན། རྒྱན་གྱི་ལུས་མདོར་བསྟན་པ་ཡིན་ཏེ། དངོས་པོ་བརྒྱད་ཀྱི་རྐང་གྲངས་ཙམ་
དུ་བསྡུས་ནས་བསྟན་པའི་ཕྱིར། ཚིག་ལེའུར་བྱས་པ་ལྷག་མ་བཅུ་གསུམ་གྱིས་ནི་ཆོས་ཅན།
ལུས་རྒྱས་པར་བཤད་དེ། བརྒྱད་པོ་དེ་དག་ཉིད་ཀྱི་དོན་བདུན་ཅུའི་རྐང་གྲངས་ཙམ་དུ་བསྡུས་
ནས་བཤད་པའི་ཕྱིར། དེ་ལྟར་ན་ཚིགས་བཅད་བཅོ་ལྔ་པོ་ཆོས་ཅན། ལུས་ལེགས་པར་བཤད་
དེ། བསྡུས་པ་དང་རྒྱས་པ་གཉིས་ཀྱི་སྒོ་ནས་བཤད་པའི་ཕྱིར། བཞི་པ་ནི། བསྡུས་པའི་དོན་གྱི་
ཚིག་ལེའུར་བྱས་པ་བཅོ་ལྔ་པོ་འདི་རྣམས་ནི་ཆོས་ཅན། ཡན་ལག་རྒྱས་བཤད་འཆད་པའི་སྔ་རོལ་
དུ་འགྲེལ་པ་བྱེད་པ་བདག་གིས་རྣམ་པར་མ་བཀྲོལ་བའི་རྒྱུ་མཚན་ཡོད་དེ། ཡན་ལག་རྒྱས་
བཤད་ཀྱི་འགྲེལ་པ་དང་ཟློས་པའི་ཉེས་པར་འགྱུར་དུ་དོགས་ནས་མ་བཀྲོལ་བའི་ཕྱིར། ཟློས་
པའི་ཉེས་པར་འགྱུར་ཏེ། བསྟན་བཅོས་མཛད་པ་རྗེ་བཙུན་ཉིད་ཀྱིས། སེམས་བསྐྱེད་པ་ནི་

གཞན་དོན་ཕྱིར། ཞེས་བྱ་བ་ལ་སོགས་པ་འཆད་པར་འགྱུར་བའི་བསྟན་བཅོས་མཐའ་དག་གིས་
ལུས་འདི་འཆད་པས་ཏེ་འཆད་ལ། དེ་དག་རྣམ་པར་བཤད་པས་ལུས་འདི་བཤད་པར་བསམས་
པ་སྟེ་བཤད་པར་འགྱུར་བའི་ཕྱིར། ཀྱི་ཁང་པ་ཡིག་ལྟར་གྱི་གླིང་ཤོས་རྒྱལ
གསུམ་པ་ཚིག་དོན་ལ། མཁྱེན་པ་གསུམ་རྒྱས་པར་བཤད། སྦྱོར་བ་བཞི་རྒྱས་པར་བཤད།
ཆོས་སྐུ་རྒྱས་པར་བཤད་པའོ། །དང་པོ་ལ། དོན་དུ་གཉེར་བྱ་རྣམ་མཁྱེན་བཤད། དེར་བགྲོད་
པའི་ལམ་ཤེས་བཤད། ལམ་ཤེས་རྣམ་པར་དག་བྱེད་ཀྱི་ཡན་ལག་གཞི་ཤེས་བཤད་པའོ། །དང་
པོ་ལ། འབྲེལ་བཀོད་པས་མཚམས་སྦྱར། ཆོས་བཅུ་རྒྱས་པར་བཤད། སྐབས་བསྡུ་བའོ། །དང་
པོ་ནི། དེ་ལྟར་བསྟན་བཅོས་ཀྱིས་བསྡུས་པའི་དོན་ཀུན་བསྟན་ནས་སྐབས་བརྒྱད་ཀྱི་དང་པོར་
རྣམ་མཁྱེན་འཆད་པའི་རྒྱུ་མཚན་ཡོད་དེ། རྒྱན་གྱི་གདུལ་བྱ་རྣམས་ཀྱིས་རྣམ་པ་ཐམས་ཅད་
མཁྱེན་པ་ཉིད་ཐོབ་པར་བྱ་དགོས་པའི་ཕྱིར་ཏེ། རྒྱན་གྱི་གདུལ་བྱ་བྱང་ཆུབ་སེམས་དཔའ་བྱང་
ཆུབ་འདས་པ་དང་། ད་ལྟར་གྱི་སངས་རྒྱས་རྣམས་གཤེགས་པའི་རྗེས་སུ་མཐུན་པར་ཐོབ་པར་
འདོད་པས་ཏེ་ཐོབ་བྱའི་འབྲས་བུའི་གཙོ་བོ་ཡིན་པའི་ཕྱིར། འོ་ན་རྣམ་མཁྱེན་དང་པོར་འཆད་
པ་ལ་སེམས་བསྐྱེད་དང་གདམས་ངག་སོགས་འཆད་པ་ཅི་ཡིན་ཞེ་ན། དེའི་རྒྱུ་མཚན་ཡོད་དེ།
རྣམ་མཁྱེན་དེ་སྡུད་པའི་ཚིག་ལེའུར་བྱས་པ་རྣམ་པར་བཤད་པའི་སྒོ་ནས་ཡུལ་གྱིས་ཡུལ་ཅན་
མཚོན་པར་བཞེད་པའི་ཕྱིར། 
གཉིས་པ་ལ་གསུམ། རྣམ་མཁྱེན་ཐོབ་པའི་ཆེད་དུ་དམ་བཅའ་བའི་བསམ་པ་དམ་བཅའ་
བཤད། དམ་བཅའི་དོན་སྒྲུབ་པའི་ཐབས་སྟོན་པའི་གདམས་ངག་བཤད། གདམས་དོན་ཇི་ལྟར་
སྒྲུབ་པའི་སྒྲུབ་པ་བཤད་པའོ། །དང་པོ་ལ། དཀྱུས་མ་མཚན་ཉིད་དམིགས་པ་དང་བཅས་པ་
བཤད་པ་དང་། འཕྲོས་དོན་དབྱེ་བ་བཤད་པའོ། དང་པོ་ལ་མཚན་ཉིད་དང་དེ་ངེས་བྱེད་ཀྱི་ཡན་
ལག་དམིགས་པ་བཤད་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། 

ཐེག་ཆེན་སེམས་བསྐྱེད། 
དང་པོ་ནི། ཐེག་པ་ཆེན་པོར་སེམས་བསྐྱེད་པ་རང་གི་ངོ་བོ་དམིགས་པ་དང་བཅས་པ་བསྟན་
པའི་ཕྱིར་གཞུང་འདི་གསུངས། གཉིས་པ་ནི། ཐེག་ཆེན་དུ་སེམས་བསྐྱེད་པ་ནི་ཆོས་ཅན། མཚན་
ཉིད་ཁྱད་པར་ཅན་དང་ལྡན་ཏེ། སེམས་ཅན་གཞན་སྡུག་བསྔལ་ལས་གྲོལ་བའི་དོན་གྱི་ཕྱིར་ཏུ་
ཡང་དག་པར་རྫོགས་པའི་བྱང་ཆུབ་འདོད་པ་དང་མཚུངས་ལྡན་གྱི་སེམས་ཁྱད་པར་ཅན་གྱི་
མཚན་ཉིད་ཅན་ཡིན་པའི་ཕྱིར། འདིར་སེམས་བསྐྱེད་ལ་འདོད་པའི་སྒྲས་བསྟན་པ་ནི་དགོས་
པ་ཁྱད་པར་ཅན་གྱི་དོན་དུ་ཡིན་ཏེ། གཞན་དོན་འདོད་པ་སེམས་བསྐྱེད་ཀྱི་རྒྱུ་དང་བྱང་ཆུབ་
འདོད་པ་གྲོགས་སུ་དགོས་པར་ཤེས་པའི་ཆེད་དོ། །དེས་ན་འདོད་དོ། །གང་བླ་ན་མེད་པའི་
བྱང་ཆུབ་བོ། །གང་གི་ཆེད་དུ་ན། གཞན་གྱི་དོན་དུའོ་ཞེས་སྦྱར་བ་ལྟར་ན་བྱང་ཆུབ་དང་གཞན་
དོན་གཉིས་ཀྱི་བྱང་ཆུབ་སྔོན་ལ་འབྱུང་ཡང་དེ་གཉིས་དོན་གཉེར་གྱི་བསམ་པ་ནི་གོ་རིམས་
བཟློག་སྟེ་གཞན་དོན་དོན་གཉེར་སྔོན་དུ་སྐྱེད་དགོས་པར་ཤེས་པར་བྱའོ། །  ཱ་ཏ་ཨའེཀཊ
གསུམ་པ་ལ་ཚིག་དོན་དང་། །རྩོད་པ་སྤང་བའོ། །དང་པོ་ནི། གཞན་གྱི་དོན་གྱི་ཕྱིར་ཐོག་
མར་རང་ཉིད་སངས་རྒྱས་སུ་གྲུབ་ནས་རིགས་ཅན་གསུམ་གྱི་སྐལ་བ་ཇི་ལྟ་བ་བཞིན་དུ་འབད་
པར་བྱའོ་སྙམ་དུ་སེམས་བསྐྱེད་པ་ཆོས་ཅན། རྣམ་པ་གཉིས་སུ་ཡོད་དེ། གཞན་གྱི་དོན་དུ་ཡང་
དག་པར་རྫོགས་པའི་བྱང་ཆུབ་འདོད་པའི་མཚན་ཉིད་ཞུགས་པའི་སྨོན་པ་སེམས་བསྐྱེད་དང༌།
འཇུག་པའི་སེམས་བསྐྱེད་ཀྱི་ངོ་བོ་ཉིད་རྣམ་པ་གཉིས་ཡོད་པའི་ཕྱིར། གཉིས་པ་ལ། རྩོད་པ་
དང་། ལན་གཉིས། དང་པོ་ནི། ཁོ་ན་རེ། ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་
ཆོས་ཅན། ཇི་ལྟར་ན་སེམས་བསྐྱེད་པ་ཡིན་པར་འགྱུར་ཏེ། ཡིན་པ་མི་འཐད་པར་ཐལ། སེམས་
བྱུང་ཡིན་པའི་ཕྱིར། ཁྱབ་སྟེ། བྱང་ཆུབ་འདོད་པ་ནི་དེ་དོན་དུ་གཉེར་བ་དགེ་བའི་ཆོས་ལ་འདུན་

པ་ཡུལ་ངེས་ལྔའི་ནང་ཚན་དུ་གྱུར་པའི་སེམས་ལས་བྱུང་བ་ཡིན་ལ། སེམས་བསྐྱེད་པ་ནི་སེམས་
གང་ཞིག་ཡུལ་ཁྱད་པར་དུ་འཕགས་པ་དོན་གཉིས་སྣང་བ་ཅན་འབྱུང་བ་མ་ཡིན་ནམ་སྟེ་ཡིན་
པའི་ཕྱིར་ཞེ་ན། འདི་ལྟར་རྩོད་པ་པོའི་བསམ་པ་ལ་འདོད་པ་སེམས་བསྐྱེད་ཀྱི་མཚན་ཉིད་དུ་
བཞག་པར་གོ་ནས་མཚན་ཉིད་དེ་གང་ལ་ཞུགས་པའི་མཚན་གཞི་འདོད་པ་དེ་སེམས་བསྐྱེད་དུ་
ཁས་ལེན་དགོས་སྙམ་དུ་རྩོད་པར་སྣང་བས་ཁ་ཅིག་ཁས་ལེན་མེད་པའི་རྩོད་པ་བཀོད་པར་
འདོད་པ་མི་འཐད་ལ། ཐལ་བ་དེའི་ཁྱབ་པ་སློབ་དཔོན་གྱིས་ཀྱང་ཞལ་གྱིས་བཞེས་པས་སེམས་
བྱུང་འགལ་བར་བསྟན་གྱི་རྫས་ཐ་དད་དུ་མ་བསྟན་ནོ། 
གཉིས་པ་ལ། གཞན་དོན་འདོད་པའི་མིང་གིས་བཏགས་པ་དང་། བྱང་ཆུབ་འདོད་པའི་
མིང་གིས་བཏགས་པའོ། །དང་པོ་ནི། སེམས་བྱུང་ཡིན་ན་སེམས་བསྐྱེད་མ་ཡིན་དགོས་པ་བདེན་
མོད་ཀྱི་འོན་ཀྱང་ཐེག་ཆེན་སེམས་བསྐྱེད་ཀྱི་མཚན་ཉིད་སྟོན་པའི་སྐབས་འདིར་ཆོས་ཅན། སེམས་
སེམས་བྱུང་གི་གཞི་མཐུན་ཁས་བླངས་པའི་ཉེས་པ་མེད་དེ། སེམས་བསྐྱེད་ལ་འདོད་པའི་མིང་
གིས་ཉེ་བར་བཏགས་པ་ལ་བརྟེན་པ་ཡིན་པའི་ཕྱིར། འདོགས་པའི་རྒྱུ་མཚན་ཡོད་དེ། རྒྱུའི་མིང་
གིས་འབྲས་བུ་ལ་བཏགས་ནས་བསྟན་པ་ཡིན་པའི་ཕྱིར། དེ་གཉིས་རྒྱུ་འབྲས་སུ་འགྱུར་ཏེ། དགེ་
བའི་ཆོས་ལ་འདུན་པའི་མཚན་ཉིད་ཀྱི་གཞན་དོན་དོན་གཉེར་ཡོད་ན། དེའི་རྗེས་སུ་བྱང་ཆུབ་
ཀྱི་སེམས་བསྐྱེད་པ་འབྱུང༌། དེ་སྔོན་དུ་མ་སོང་དུ་སེམས་བསྐྱེད་མི་འབྱུང་བའི་ཕྱིར། མིང་གིས་
བཏགས་པ་ལ་དགོས་པ་ཡོད་དེ། དེ་ལྟར་གཞན་དོན་དུ་གཉེར་བའི་བྱང་ཆུབ་སེམས་དཔའི་
རྒྱུད་ལ་སྤྱོད་པའི་རྟེན་སེམས་བསྐྱེད་དང༌། སྤྱོད་པ་དངོས་དགེ་བའི་ཆོས་ཐམས་ཅད་འཕེལ་
བར་འགྱུར་རོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་དངོས་ལ་གནོད་བྱེད་ནི་རྩོད་ལན་དེ་
ཉིད་དོ། །ཁ་ཅིག་སྐབས་འདིའི་དོན་གཉེར་གྱི་འདུན་པ་བྱང་ཆུབ་དོན་གཉེར་ལ་འཆད་པ་ཡོད་
ཀྱང་། གཞན་དོན་དོན་གཉེར་གྱི་འདུན་པ་ལ་བྱ་བ་ཡིན་ཏེ། སེམས་བསྐྱེད་ལ་སྙིང་རྗེ་སྔོན་དུ་
འགྲོ་དགོས་པར་ཤེས་པའི་ཆེད་ཡིན་ནོ། །གཉིས་པ་ནི། ལན་གྱི་རྣམ་པ་གཅིག་ཏུ་འབྲས་བུ་ལ་

རེ་བ་འཆའ་བའི་སྨོན་ལམ་ནི་དོན་དུ་གཉེར་བ་སྟེ་ཡང་དག་པར་རྫོགས་པའི་བྱང་ཆུབ་འདོད་པ་
ཉིད་ཡིན་ལ། སེམས་བསྐྱེད་པ་ཆོས་ཅན། བྱང་ཆུབ་དོན་གཉེརགྱི་འདུན་པའི་མིང་གིས་འདོགས་
པའི་རྒྱུ་མཚན་ཡོད་དེ། དེ་དང་མཚུངས་ལྡན་ལྔའི་སྒོ་ནས་ལྷན་ཅིག་སྤྱོད་པའི་ཕྱིར། དེའི་སྒྲར་
བསྟན་པ་ནི་དགོས་པ་དང་བཅས་ཏེ། དེ་ལྟར་ན་བྱང་ཆུབ་སེམས་དཔའ་རྣམས་ལ་སྨོན་ལམ་
དང་ལྡན་པའི་སེམས་དེ་སྐྱེ་བོ་ཞེས་བྱ་བར་ཤེས་པར་བྱ་བའི་ཕྱིར་དུ་ཡིན་པའི་ཕྱིར། དངོས་ལ་
གནོད་བྱེད་ནི་སྔར་ལྟར་རོ། ། 
གཉིས་པ་དེ་ངེས་པའི་ཡན་ལག་དམིགས་པ་བཤད་པ་ལ་དྲི་བ་དང་། ལན་ནོ། །དང་པོ་
ནི། དྲི་བ་སྔ་མར་མ་ཟད་ཡང་འབྲས་བུ་གང་འདོད་པའི་བདག་ཉིད་ཡང་དག་པར་རྫོགས་པའི་
བྱང་ཆུབ་དེ་ནི་གང་ཡིན། གང་གི་དོན་དུ་སེམས་བསྐྱེད་པ་གཞན་གྱི་དོན་ནི་གང་ཡིན་ཞེ་ན།
གཉིས་པ་ལ་རྩ་འགྲེལ་གཉིས་ལས། དང་པོ་ནི། དམིགས་ཡུལ་བྱང་ཆུབ་དེ་དང་གཞན་དོན་དེ་
ནི་ཆོས་ཅན། ཡུམ་གསུམ་ཀ་ལས་བསྡུས་པ་དང་རྒྱས་པའི་སྒོ་ནས་བརྗོད་དེ། ཡུམ་བར་མའི་
མདོ་བཞིན་དུ་གཞན་གཉིས་ཀས་ཀྱང་དོན་ཚང་བར་བསྟན་པའི་ཕྱིར་མདོ་བཞིན་དུ་ཞེས་པ་
ཡུམ་བར་མ་ཡིན་པ་ནི་འདིའི་ཐད་ཀྱི་འགྲེལ་ཆེན་དུ་འཕགས་པ་སྟོང་ཕྲག་ཉི་ཤུ་ལྔ་པའི་མདོ་ཇི་
ལྟ་བ་བཞིན་དུ་བརྗོད་པར་བྱའོ། །ཞེས་འབྱུང་བས་ཤེས་ཏེ། སྡོང་པོ་བཀོད་པ་སོགས་ལ་འཆད་
པ་ནི་ནོར་བའོ། ། ངངོས་པོ་མེད་པའི་ར་བཅས་ར་ལའི།ལྷོ་སྐུ་གཞས་པར་ཆང་
ོ གཉིས་པ་ལ་དམིགས་ཡུལ་གཉིས་བཤད་པ། དེ་ཉིད་གྲུབ་ཟིན་པར་བསྟན་པ། ཁུངས་
གཞན་མི་འདྲེན་པའི་རྒྱུ་མཚན་ནོ། །དང་པོ་ནི། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང་
སེམས་བསྐྱེད་ཀྱི་དམིགས་ཡུལ་ཡང་དག་པར་རྫོགས་པའི་བྱང་ཆུབ་དང་གཞན་གྱི་དོན་གཉིས་
བསྟན་ཏེ། ཡུམ་བར་མའི་མདོའི་དོན་དང་མི་འགལ་བར་ཏེ་མཐུན་པར་རྒྱས་བསྡུས་གཉིས་ལས་
ཀྱང་བསྡུས་པ་དང་རྒྱས་པའི་སྒོ་ནས་བསྟན་པའི་ཕྱིར། རྒྱས་བསྡུས་གཉིས་སུ་དམིགས་ཡུལ་
གཉིས་སྟོན་པའི་ངག་མེད་པ་མ་ཡིན་ཏེ། ཡུམ་བར་མ་ལས་བྱང་ཆུབ་མདོར་བསྟན་པ་དང་རྒྱས་

པར་བཤད་པ་ཤེས་པར་བྱེད་པའི་དོན་ཅན་གྱི་ངག་དང་། ཡུམ་བར་མ་ལས་གཞན་དོན་མདོར་
བསྟན་རྒྱས་བཤད་ཀྱི་དོན་རབ་ཏུ་སྟོན་པ་ལྷུར་བྱེད་པའི་ཡུམ་རྒྱས་པའི་ངག་དང་། བསྡུས་པ་
ལས་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་
ལས་བརྩམས་ཏེ་སྤོབས་པར་བྱོས་ཤིག་ཅེས་པའི་ངག་གིས་བསྟན་པའི་ཕྱིར། ཡུམ་བར་མ་
ལས་བྱང་ཆུབ་བསྟན་ཏེ། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་
རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱའོ་ཞེས་བྱང་ཆུབ་མདོར་
བསྟན་པ་དང་། སྦྱིན་པ་ལ་སོགས་པ་ཕར་ཕྱིན་དྲུག་ཐམས་ཅད་ལ་སྦྱིན་པར་བྱ་བ་དང་། སྦྱིན་
པ་པོ་དང་། ལེན་པ་པོ་ལ་སོགས་པ་མི་དམིགས་པར་སྒྲུབ་པར་བྱའོ་ཞེས་བྱང་ཆུབ་རྒྱས་པར་
བཤད་པའི་ཕྱིར། ཡུམ་བར་མ་ལས་གཞན་དོན་བསྟན་ཏེ། སེམས་ཅན་ཐམས་ཅད་སྐལ་བ་ཇི་
ལྟ་བ་བཞིན་དུ་མྱ་ངན་ལས་འདའ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་
པར་བྱའོ་ཞེས་མདོར་བསྟན། སེར་སྣ་ཅན་ལ་སོགས་པ་རྣམས་སྦྱིན་པ་སོགས་ལ་དགོད་པར་
འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་སྒྲུབ་པར་བྱའོ་ཞེས་བྱ་བ་ལ་སོགས་
པས་གཞན་དོན་ཐབས་ཀྱི་སྒོ་ནས་རྒྱས་པར་བཤད་པའི་ཕྱིར། གཉིས་པ་ནི། དེ་ལྟར་སེམས་
བསྐྱེད་པ་ནི་གཞན་གྱི་དོན་གྱི་ཕྱིར་ཡང་དག་པར་རྫོགས་པའི་བྱང་ཆུབ་འདོད་པའི་བདག་ཉིད་
ཡིན་པར་ཤེས་པར་བྱ་སྟེ། གོང་དུ་བསྒྲུབས་པའི་ཕྱིར།
གསུམ་པ་ནི། གཙུག་ལག་གི་གཞུང་གསུང་རབ་ལས་སྐབས་ཀྱི་དོན་སེམས་བསྐྱེད་ཀྱི་
དམིགས་ཡུལ་གཉིས་སྟོན་པ་ལྷུར་ལེན་པ་ནི་ཡུམ་གསུམ་པོ་ཐམས་ཅད་ལས་ཀྱང་གསུངས་
མོད་ཀྱི། འགྲེལ་པ་འདིར་ཁུངས་ཉིད་དུ་མ་བྲིས་སོ་སྟེ་མི་འདྲེན་པའི་རྒྱུ་མཚན་ཡོད་དེ། ཚིག་
མངས་སུ་དོགས་ནས་མ་དྲངས་པའི་ཕྱིར། གཉིས་པ་འཕྲོས་དོན་དབྱེ་བ་བཤད་པ་ལ། མཚམས་
སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་སེམས་བསྐྱེད་པ་དམིགས་པ་དང་རང་གི་ངོ་བོ་
དང་བཅས་པ་བརྗོད་ནས། ད་ནི་སེམས་བསྐྱེད་དེའི་རབ་ཏུ་དབྱེ་བ་རྣམ་པ་ཉི་ཤུ་རྩ་གཉིས་བར་

སྐབས་ཀྱི་ཚིགས་སུ་བཅད་པས་འཆད། གཉིས་པ་ནི། དེ་ཡང་སེམས་བསྐྱེད་པ་ནི་རྣམ་པ་ཉི་ཤུ་རྩ་
གཉིས་ཡོད་དེ། ས་ལྟ་བུའི་སེམས་བསྐྱེད་ནས་སྤྲིན་ལྟ་བུའི་སེམས་བསྐྱེད་ཀྱི་བར་ཡོད་པའི་ཕྱིར།
གསུམ་པ་ལ་དཔེ་ཉེར་གཉིས་ཀྱིས་དོན་གཉེར་གཉིས་མཚོན་པའི་ཚུལ་དང༌། ས་མཚམས་
སོ། །དང་པོ་ལ། རྒྱས་པར་བཤད་པ་དང་། དོན་བསྡུ་བའོ། །དང་པོ་ནི། དེ་ཡང་ས་གསེར་ཟླ་བ་
མེ་ཞེས་བྱ་བ་དག་གིས་སེམས་བསྐྱེད་ཉེར་གཉིས་བཤད་ལ། དེའི་ཚུལ་ནི་འདུན་པ་དང་མཚུངས་
ལྡན་གྱི་སེམས་བསྐྱེད་ཆོས་ཅན། གྲངས་བཞིན་དུ་ས་ལྟ་བུ་ཡིན་ཏེ། དགེ་བའི་ཆོས་དཀར་པོ་
ཐམས་ཅད་ཀྱི་གཞིའི་དངོས་པོ་ཡིན་པའི་ཕྱིར། བསམ་པ་དང་ལྡན་པའི་སེམས་བསྐྱེད་པ་ནི།
གསེར་བཟང་པོ་ལྟ་བུ་ཡིན་ཏེ། བྱང་ཆུབ་མ་ཐོབ་ཀྱི་བར་དུ་ངོ་བོ་གཞན་དུ་མི་འགྱུར་བའི་ཕྱིར།
ལྷག་པའི་བསམ་པ་དང་ལྡན་པ་ནི། ཟླ་བ་ཚེས་པ་ལྟ་བུ་ཡིན་ཏེ། དྲན་པ་ཉེར་བཞག་སོགས་
དགེ་བའི་ཆོས་མཐའ་དག་རྣམ་པར་འཕེལ་བར་འགྱུར་བའི་ཕྱིར། མཁྱེན་གསུམ་རྗེས་མཐུན་
པ་སྒོམ་པའི་སྦྱོར་བ་དང་ལྡན་པ་ནི་མེ་ལྟ་བུ་ཡིན་ཏེ། ཐམས་ཅད་མཁྱེན་པ་ཉིད་གསུམ་གྱི་སྒྲིབ་
པའི་བུད་ཤིང་མངོན་འགྱུར་བ་བསྲེག་པའི་ཕྱིར། སྦྱིན་པའི་ཕར་ཕྱིན་གྱི་ཉམས་ལེན་དང་ལྡན་
པ་ནི་གཏེར་ཆེན་པོ་ལྟ་བུ་ཡིན་ཏེ། ལོངས་སྤྱོད་ཀྱིས་སེམས་ཅན་ཐམས་ཅད་ཚིམ་པར་བྱེད་པའི་
ཕྱིར། ཚུལ་ཁྲིམས་དང་ལྡན་པ་ནི་རིན་པོ་ཆེའི་འབྱུང་ཁུངས་ཀྱི་གནས་ལྟ་བུ་ཡིན་ཏེ། ཡོན་ཏན་
རིན་པོ་ཆེའི་རྟེན་གྱི་དངོས་པོ་བྱེད་པའི་ཕྱིར། བཟོད་པ་དང་ལྡན་པ་ནི་རྒྱ་མཚོ་ཆེན་པོ་ལྟ་བུ་
ཡིན་ཏེ། གནོད་པ་སོགས་སྡུག་བསྔལ་གྱི་མི་འདོད་པ་ཐོག་ཏུ་བབས་པས་མི་འཁྲུག་པའི་ཕྱིར།
བརྩོན་འགྲུས་དང་ལྡན་པ་ནི་རྡོ་རྗེ་ལྟ་བུ་ཡིན་ཏེ། ལམ་ལ་ཡིད་ཆེས་པ་བརྟན་པས་མི་ཕྱེད་པའི་
ཕྱིར། བསམ་གཏན་དང་ལྡན་པ་ནི་རིའི་རྒྱལ་པོ་ལྟ་བུ་ཡིན་ཏེ། ཏིང་ངེ་འཛིན་བརྟན་པས་དམིགས་
པའི་རྣམ་པར་གཡེང་བས་མི་བསྐྱོད་པའི་ཕྱིར། ཤེས་རབ་དང་ལྡན་པ་ནི་སྨན་ལྟ་བུ་ཡིན་ཏེ།
ཉོན་མོངས་པ་དང་ཤེས་བྱའི་སྒྲིབ་པའི་ནད་ཐམས་ཅད་རབ་ཏུ་ཞི་བར་བྱེད་པའི་ཕྱིར། ཐབས་
ལ་མཁས་པ་དང་ལྡན་པ་ནི་དགེ་བའི་བཤེས་གཉེན་ལྟ་བུ་ཡིན་ཏེ། ཚད་མེད་བཞིས་གནས་

སྐབས་ཐམས་ཅད་དུ་སེམས་ཅན་གྱི་དོན་ཡོངས་སུ་མི་གཏོང་བའི་ཕྱིར། སྨོན་ལམ་དང་ལྡན་པ་
ནི་ཡིད་བཞིན་གྱི་ནོར་བུ་ལྟ་བུ་ཡིན་ཏེ། མངོན་ཤེས་ལྔས་ཇི་ལྟར་སྨོན་པའི་འབྲས་བུ་འགྲུབ་པའི་
ཕྱིར། སྟོབས་དང་ལྡན་པ་ནི་ཉི་མ་ལྟ་བུ་ཡིན་ཏེ། བསྡུ་དངོས་བཞིས་གདུལ་བྱ་ཡོངས་སུ་སྨིན་
པར་བྱེད་པའི་ཕྱིར། ཡེ་ཤེས་ཀྱི་ཕ་རོལ་ཏུ་ཕྱིན་པ་དང་ལྡན་པ་ནི། ཆོས་ཀྱི་སྒྲ་དབྱངས་སྙན་པ་
ལྟ་བུ་ཡིན་ཏེ། སོ་སོ་ཡང་དག་པར་རིག་པ་བཞིས་གདུལ་བྱ་འདུན་པར་བྱེད་པའི་ཆོས་སྟོན་
པའི་ཕྱིར། མངོན་པར་ཤེས་པ་དང་ལྡན་པ་ནི་རྒྱལ་པོ་ཆེན་པོ་ལྟ་བུ་ཡིན་ཏེ། མཐུ་ཐོགས་པ་མེད་
པས་གཞན་གྱི་དོན་སྒྲུབ་པའི་ཕྱིར། བསོད་ནམས་དང་ཡེ་ཤེས་དང་ལྡན་པ་ནི་བང་མཛོད་ལྟ་བུ་
ཡིན་ཏེ། བསོད་ནམས་དང་ཡེ་ཤེས་ཀྱི་ཚོགས་མང་པོའི་མཛོད་ལྟ་བུ་ཡིན་པའི་ཕྱིར། བྱང་ཆུབ་
ཀྱི་ཕྱོགས་དང་མཐུན་པའི་ཆོས་སོ་བདུན་དང་ལྡན་པ་ནི་ལམ་པོ་ཆེ་ལྟ་བུ་ཡིན་ཏེ། དུས་གསུམ་
གྱི་འཕགས་པ་ཐམས་ཅད་ལམ་དེ་ནས་གཤེགས་ཤིང་རྗེས་སུ་གཤེགས་པའི་ཕྱིར། སྙིང་རྗེ་དང་
ལྷག་མཐོང་དང་ལྡན་པ་ནི། བཞོན་པ་ལྟ་བུ་ཡིན་ཏེ། འཁོར་བ་དང་མྱ་ངན་ལས་འདས་པ་གང་
དུ་ཡང་མི་ལྟུང་བས་བདེ་བླག་ཏུ་འགྲོ་བའི་ཕྱིར། གཟུངས་དང་སྤོབས་པ་དང་ལྡན་པ་ནི་བཀོད་
མའི་ཆུ་ལྟ་བུ་ཡིན་ཏེ། སྔར་ཐོས་པ་དེང་མ་ཐོས་པའི་ཆོས་འཛིན་པས་མི་ཟད་པའི་ཕྱིར། ཆོས་
ཀྱི་སྡོམ་བཞིའི་དགའ་སྟོན་དང་ལྡན་པ་ནི། སྒྲ་སྙན་པ་ལྟ་བུ་ཡིན་ཏེ། ཐར་པ་འདོད་པའི་གདུལ་
བྱ་ལ་འཁོར་བ་ལས་གྲོལ་བར་བྱེད་པའི་སྙན་པ་སྒྲོག་པའི་ཕྱིར། བགྲོད་པ་གཅིག་པའི་ལམ་
དང་ལྡན་པ་ནི་ཆུ་བོའི་རྒྱུན་ལྟ་བུ་ཡིན་ཏེ། གདུལ་བྱ་ཐུན་མོང་དུ་འདུལ་བའི་ནུས་པ་ཐོབ་པས་
གཞན་གྱི་དོན་བྱ་བ་ཐ་མི་དད་པའི་ཕྱིར། ཆོས་ཀྱི་སྐུ་དང་མཚུངས་པར་ལྡན་པའི་སེམས་བསྐྱེད་
པ་ནི་སྤྲིན་ལྟ་བུ་ཡིན་ཏེ། དགའ་ལྡན་གྱི་གནས་ན་བཞུགས་པ་དང་། ཡུམ་གྱི་ལྷུམས་སུ་འཇུག་
པ་ལ་སོགས་པ་མཛད་པ་བཅུ་གཉིས་དུས་ཀུན་ཏུ་སྟོན་པར་རུང་བ་ཉིད་ཀྱིས་ཕྱིར།
གཉིས་པ་དོན་བསྡུ་བ་ནི། དེ་ཡང་ས་གསེར་ཟླ་བ་མེ་ཞེས་བྱ་བ་ལ་སོགས་པའི་དཔེས་
སེམས་བསྐྱེད་པ་ཉི་ཤུ་རྩ་གཉིས་བཤད་པ་ཡིན་ཏེ། སྔར་བཤད་པའི་སྒོ་ནས་འཕངས་པ་དེ་ལྟར་

ཡིན་པའི་ཕྱིར། གཉིས་པ་ལ། ས་མཚམས་སོ་སོར་བཤད་པ་དང་། ལམ་ཀུན་བསྡུ་བར་བསྟན་
པའོ། །དང་པོ་ནི། སེམས་བསྐྱེད་ཉེར་གཉིས་ཡོད་པ་དེ་ལ་དང་པོ་གསུམ་ནི་ཆོས་ཅན། ལས་
པོ་བའི་སས་བསྡུས་ཏེ། ཐེག་ཆེན་གྱི་ཚོགས་ལམ་ཆེན་པོ་འབྲིང་ཆུང་ངུ་ཉིད་ཀྱིས་རིམ་པ་བཞིན་
དུ་བསྡུས་པའི་ཕྱིར། དེའི་འོག་ཏུ་སྦྱོར་བ་དང་ལྡན་པའི་སེམས་བསྐྱེད་པ་གཅིག་ནི་ས་དང་པོ་
ལ་འཇུག་པའི་ལམ་གྱིས་བསྡུས་ཏེ། ཐེག་ཆེན་གྱི་སྦྱོར་ལམ་གྱིས་བསྡུས་པའི་ཕྱིར། དེའི་འོག་
ཏུ་སེམས་བསྐྱེད་པ་བཅུ་ནི། རབ་ཏུ་དགའ་བ་ལ་སོགས་པ་ས་བཅུས་བསྡུས་ཏེ། རིམ་པ་བཞིན་
དུ་ས་བཅུའི་ངོ་བོར་གྱུར་པའི་མཐོང་བ་དང༌། སྒོམ་པའི་ལམ་གྱི་སྤྱོད་ཡུལ་ཅན་ཡིན་པའི་ཕྱིར།
དེའི་འོག་ཏུ་མངོན་ཤེས་དྲུག་དང་ལྡན་པ་སོགས་སེམས་བསྐྱེད་པ་ལྔ་ནི་ཁྱད་པར་ཀྱི་ལམ་གྱིས་
བསྡུས་ཏེ། དག་པ་ས་གསུམ་གྱིས་བསྡུས་པའི་ཕྱིར། དེའི་འོག་ཏུ་སེམས་བསྐྱེད་པ་ཐ་མ་གསུམ་
ནི་སངས་རྒྱས་ཀྱི་སས་བསྡུས་ཏེ། སངས་རྒྱས་ཀྱི་སའི་སྦྱོར་བ་དང་དངོས་དང་མཇུག་གི་སྒོ་ནས་
རིམ་པ་བཞིན་བསྡུས་པའི་ཕྱིར། གཉིས་པ་ནི། སེམས་བསྐྱེད་པའི་རབ་ཏུ་དབྱེ་བ་ནི་ལས་དང་
པོ་པའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ཏེ། གོང་དུ་བཤད་པ་དེ་
ལྟར་ནའི་ཕྱིར། འོ་ན་སྐབས་འདིར་སེམས་བསྐྱེད་ཉེར་གཉིས་དང་ལམ་ལ་སྦྱར་བྱུང་བ་དང༌།
རྣམ་བཤད་ཀྱི་གསུང་རིགས་ལ་ལམ་དེ་དང་དེའི་སྐབས་ཀྱི་སེམས་བསྐྱེད་ཡིན་པ་འདྲ་བ་ཞིག་
འདུག་པ་དེ་དང་དེར་ངེས་སམ་ཞེ་ན། དེ་ནི་སེམས་བསྐྱེད་དེ་དང་དེ་བསྟན་པའི་མདོས་ལམ་ལྔ་
དེ་དང་དེ་སྦས་དོན་ལ་འཕངས་ནས་བསྟན་པ་ལ་དགོངས་ཀྱི་དེར་ངེས་པ་མ་ཡིན་ཏེ། ས་བཅུ་
པའི་སྐབས་སུ་ཆོས་དཀར་པོ་ཐམས་ཅད་ཀྱི་རྟེན་བྱེད་པའི་སེམས་བསྐྱེད་ས་ལྟ་བུ་ཡོད་ཅིང་།
སྤྲིན་ལྟ་བུའི་སེམས་བསྐྱེད་ཀྱང་ཡོད་པའི་ཕྱིར། སངས་རྒྱས་སའི་སྦྱོར་དངོས་མཇུག་གསུམ་ནི་
དང་པོ་ས་བཅུ་ཐ་མའི་བར་ཆད་མེད་ལམ་གྱི་སྐབས་དང་། ཕྱི་མ་གཉིས་སངས་རྒྱས་ཀྱི་མཉམ་
གཞག་དང་རྗེས་ཐོབ་ཏུ་གསེར་ཕྲེང་ལས་བཤད་དོ། ། 

ཐེག་ཆེན་གདམས་ངག 
གཉིས་པ་དམ་བཅའི་དོན་སྒྲུབ་པའི་ཐབས་སྟོན་པའི་གདམས་ངག་བཤད་པ་ལ།དངོས་
དང་། གདམ་ངག་གི་དོན་བསྒོམས་པས་སྟོང་ཉིད་ལ་དམིགས་པའི་སྒོམ་བྱུང་སྐྱེས་པའི་ཐོག་མ་
བཤད་པའོ། །དང་པོ་ལ། མཚམས་སྦྱར་བ་དང་། དོན་བཤད་པའོ། །དང་པོ་ནི། སེམས་བསྐྱེད་
ཀྱི་དབྱེ་བ། མཚན་ཉིད་དང་དམིགས་པ་སྟོན་པའི་ཞར་ལ་བརྗོད་ནས་དེའི་རྗེས་སུ་གདམ་ངག་
འཆད། དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་གསུམ་བསྐྱེད་པའི་བྱང་ཆུབ་སེམས་
དཔའ་གདམ་ངག་ཉན་པའི་དུས་ཇི་ལྟ་བ་བཞིན་དུ་དོན་དུ་གཉེར་བར་བྱེད་པ་ལ། མཆོག་གི་སྤྲུལ་
སྐུས་ཐེག་ཆེན་གྱི་གདམ་ངག་འདོམས་པར་མཛད་པ་ནི་དགོས་པ་དང་བཅས་ཏེ། སྔར་མ་ཐོབ་
པའི་བྱང་ཆུབ་ཀྱི་སེམས་བསྐྱེད་པ་དང༌། དེས་འཕངས་པའི་ཆོས་སྦྱོར་བ་ཕུན་ཚོགས་ཞི་ལྷག་
སོགས་འགྲུབ་པར་བྱ་བའི་ཕྱིར་དང་། ཡོན་ཏན་ཐོབ་པ་མི་ཉམས་པར་ཡོངས་སུ་བསྲུང་བའི་
གཉིས་པ་ལ། སྤྱིའི་དབྱེ་བ་དང་། དགེ་འདུན་དཀོན་མཆོག་བྱེ་བྲག་ཏུ་བཤད་པའོ། །དང་
པོ་ལ། རྩ་བ་དང་། འགྲེལ་པ། དོན་བསྡུ་བའོ། དང་པོ་ནི། ཐེག་པ་ཆེན་པོའི་གདམ་ངག་ནི་ཆོས་
ཅན། བཅུའི་བདག་ཉིད་དུ་ཤེས་པར་བྱ་སྟེ། བསྒྲུབ་པ་རང་གི་ངོ་བོ་དང་། དམིགས་ཡུལ་བདེན་
པ་རྣམས་དང་། སངས་རྒྱས་ལ་སོགས་དཀོན་མཆོག་གསུམ་དང་། མ་ཞེན་པའི་བརྩོན་འགྲུས་
དང་། ཡོངས་སུ་མི་ངལ་བའི་བརྩོན་འགྲུས་དང་། ལམ་ནི་ཡོངས་སུ་འཛིན་པའི་བརྩོན་འགྲུས་
དང་། སྤྱན་ལྔ་དག་ནི་མངོན་ཤེས་ཀྱི་ཡོན་ཏན་དྲུག་དང་། མཐོང་ལམ་དང་། སྒོམ་ལམ་ཞེས་བྱ་
བ་ལ་གདམས་པའི་གདམ་ངག་གི་བར་རྣམས་ཡོད་པའི་ཕྱིར། གཉིས་པ་ལ། བརྟན་པ་བསྒྲུབ་
པ་ལ་གདམས་པ་དང་། སྒྲུབ་པའི་རྟེན་ལ་གདམས་པ་དང༌། སྒྲུབ་པའི་ཁྱད་པར་གྱི་ཆོས་ལ་

གདམས་པའོ། །དང་པོ་ལ། སྒྲུབ་པ་རང་གི་ངོ་བོ་ལ་གདམས་པ་དང་། དེའི་དམིགས་པ་ལ་
གདམས་པའོ། །དང་པོ་ནི། འདོམས་ཞེས་དྲང་། གང་ལ་ན་བསམ་པ་བྱང་ཆུབ་ཀྱི་སེམས་ཀྱི་རབ་
ཏུ་དབྱེ་བ་དང༌། སྦྱོར་བ་སྦྱིན་སོགས་སྔར་ཇི་སྐད་བཤད་པ་བསྒྲུབ་པ་ལ། འདོམས་ཚུལ་ཇི་ལྟར་
འདོམས་ན་ཉམས་སུ་ལེན་པ་པོ་དང་བླང་བྱ་དང་འབྲས་བུ་ལ་སོགས་པ་ཚད་མས་གྲུབ་ནས་
ཉམས་སུ་ལེན་པ་ཀུན་རྫོབ་ཀྱི་བདེན་པ་དང་། །དེ་རྣམས་བདེན་སྟོང་དུ་རྟོགས་ནས་ཉམས་སུ་
ལེན་པ་དོན་དམ་པའི་བདེན་པ་ལ་བརྟེན་པའི་ལམ་གྱི་རིམ་པ་ལས་མི་འདའ་བས་དང་། ཉན་
ཐོས་ལ་སོགས་པ་དང་ཐུན་མོང་མ་ཡིན་པ་སེམས་ཅན་ཐམས་ཅད་མྱ་ངན་ལས་འདའ་བ་དང་།
ཆོས་ཀྱི་སྐུ་འགྲུབ་པའི་ཆེད་དུ་ཡུམ་ལ་སྤྱོད་པའི་ཆོས་བཞི་མི་དམིགས་པའི་ཚུལ་གྱིས་འཇུག་
པར་བྱའོ་ཞེས་སློབ་པའི་ཚུལ་གྱིས་འདོམས། ཚིག་གང་གིས་འདོམས་ན། ཤཱ་རིའི་བུ་འདི་ལ་
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་སེམས་དཔའ་ཉིད་ཡོད་བཞིན་དུ་བྱང་ཆུབ་སེམས་དཔའ་ཡང་དག་པར་རྗེས་སུ་མི་
མཐོང་ངོ་ཞེས་སོགས་དང་། ཤཱ་རིའི་བུ་གལ་ཏེ་འཛམ་བུ་གླིང་འདི་དགེ་སློང་ཤཱ་རིའི་བུ་དང་ཞེས་
སོགས་ཀྱི་མདོས་འདོམས་པ་སྟེ། སྔ་མས་སྒྲུབ་པ་རང་གི་ངོ་བོ་ལ་གདམས། ཕྱི་མས་སྒྲུབ་པ་
རང་གི་ཐུན་མོང་མ་ཡིན་པའི་ངོ་བོ་ལ་གདམས་པས་སོ། །འོ་nupaཀར་ཐར་གལ་
གཉིས་པ་སྒྲུབ་པའི་དམིགས་པ་ལ་གདམས་པ་ལ་བཞི་ལས། དང་པོ་ནི། ཤཱ་རིའི་བུ་འདི་
ལ་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་
བྱའོ། །ཞེས་སོགས་ཀྱི་མདོ་ཆོས་ཅན། སྡུག་བསྔལ་བདེན་པ་ལ་འདོམས་པ་ཡིན་ཏེ། ཟག་བཅས་
ཀྱི་གཟུགས་ལ་སོགས་པ་འབྲས་བུར་གྱུར་པའི་སྟོང་པ་ཉིད་དང་། དེ་མངོན་སུམ་དུ་རྟོགས་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་དག་བདེན་པས་སྟོང་པ་དེ་བཞིན་ཉིད་ཀྱི་ངོ་བོ་རང་བཞིན་གཅིག་
གོ་ཞེས་ཤེས་པར་བྱ་བར་གདམས་པའི་ཕྱིར། གཉིས་པ་ནི། གཟུགས་སྐྱེ་བའི་ཆོས་ཅན་ནམ།
འགག་པའི་ཆོས་ཅན་དུ་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། ཀུན་

འབྱུང་བདེན་པ་ལ་འདོམས་པ་ཡིན་ཏེ། ཟག་བཅས་ཀྱི་གཟུགས་ལ་སོགས་པ་རྒྱུར་གྱུར་པ་ནི་
གསར་དུ་ཀུན་འབྱུང་བ་དང་། ཡང་འགོག་པ་དང་། ཀུན་ནས་ཉོན་མོངས་པ་དང་། རྣམ་པར་བྱང་
བའི་ཆོས་ཅན་དུ་བདེན་པར་གྲུབ་པ་མ་ཡིན་ནོ་ཞེས་འདོམས་པའི་ཕྱིར། དེར་བདེན་པར་གྲུབ་
པ་མ་ཡིན་ཏེ། སྟོང་པ་ཉིད་དང་གཟུགས་ལ་སོགས་པ་རྒྱུར་གྱུར་པ་དག་དོན་དམ་པར་ཐ་མི་
དད་པ་ཉིད་ཡིན་པའི་ཕྱིར། གསུམ་པ་ནི། ཤཱ་རིའི་བུ་སྟོང་པ་ཉིད་མི་སྐྱེ་མི་འགག་ཅིང༌། ཀུན་
ནས་ཉོན་མོངས་པ་མ་ཡིན། རྣམ་པར་བྱང་བ་མ་ཡིན་ཞེས་སོགས་ཀྱི་མདོ་ཆོས་ཅན། འགོག་
བདེན་ལ་འདོམས་པ་ཡིན་ཏེ། སྟོང་པ་ཉིད་གློ་བུར་གྱི་དྲི་མ་དང་བྲལ་བ་དེ་འདུས་བྱས་ཀྱི་མཚན་
ཉིད་སྐྱེ་བ་དང་འགག་པ་དང་། སྤང་གཉེན་ཀུན་ནས་ཉོན་མོངས་པ་དང་། རྣམ་པར་བྱང་བ་དང་།
གནས་སྐབས་ཉམས་པ་དང་འཕེལ་བ་ལ་སོགས་པ་དང་བྲལ་བ་ལ་ནི་ཁྱད་ཆོས་བདེན་པ་བ་
གང་དུ་ཡང་མ་གྲུབ་བོ་ཞེས་གདམས་པའི་ཕྱིར། དེ་རྣམས་གང་དུ་ཡང་བདེན་པར་མ་གྲུབ་སྟེ།
དོན་དམ་པར་ཉོན་མོངས་ཀྱི་སྤྱི་གཟུགས་མེད་པ་ནས་ཁྱད་པར་མ་རིག་པ་སྐྱེ་བ་ཡང་མེད།
རྣམ་བྱང་གི་སྤྱི་མ་རིག་པ་འགག་པ་ཡང་མེད། ཁྱད་པར་རྟོགས་པ་སངས་རྒྱས་ཀྱང་མེད།
སྤངས་བ་བྱང་ཆུབ་ཀྱི་བར་དུ་ཡང་མེད་པའི་ཕྱིར། བཞི་པ་ནི། ཤཱ་རིའི་བུ་བྱང་ཆེན་ཤེར་ཕྱིན་ལ་
སྤྱོད་པའི་ཚེ། བདག་ཉིད་སྦྱིན་པ་ལ་བརྩོན་ཞེས་པའམ། །མི་བརྩོན་ཞེས་བྱ་བར་ཡང་དག་པར་
རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན། ལམ་བདེན་གྱི་ཁྱད་ཆོས་ལམ་ལ་འདོམས་པ་
ཡིན་ཏེ། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དང་། བྱང་སེམས་བདག་ཉིད་སྒོམ་བྱ་སྒོམ་
བྱེད་དུ་བདེན་པར་མ་གྲུབ་པས་ལྡན་པ་མ་ཡིན། བཀག་པ་བདེན་པར་མ་གྲུབ་པས་མི་ལྡན་པ་
མ་ཡིན་པར་རྟོགས་པར་གྱིས་ཤིག །ཅེས་འདོམས་པའི་ཕྱིར། སྟོང་པ་ཉིད་ལ་སྟོང་པ་ཉིད་ཀྱིས་
སྦྱོར་བར་མི་བྱེད་དེ། སྟོང་པ་ཉིད་ཀྱིས་རྣལ་འབྱོར་ལ་མ་ཡིན་ནོ། ། ཞེས་སོགས་ཀྱི་མདོ་ཆོས་ཅན།
ཁྱད་ཆོས་རིགས་པ་དང་། བསྒྲུབ་པ་ལ་གདམས་པ་ཡིན་ཏེ། ནང་སྟོང་པ་ཉིད་ལ་སོགས་པ་
ཡུལ་དུ་བྱེད་པའི་ཏིང་ངེ་འཛིན་དང་། ཕྱི་སྟོང་པ་ཉིད་ལ་སོགས་པ་ཡུལ་ཡུལ་ཅན་དུ་བདེན་པར་

མེད་ཅིང་བཀག་པ་དེ་ཉིད་ཀྱང་བདེན་པར་མེད་དེ་ཞེས་འདོམས་པའི་ཕྱིར། གཟུགས་ལ་སྔོན་གྱི་
མཐའ་སྦྱོར་བར་མི་བྱེད་འབྱེད་པར་མི་བྱེད་དེ་ཞེས་སོགས་ཀྱི་མདོ་ཆོས་ཅན། ཁྱད་ཆོས་ངེས་འབྱིན་
ལ་འདོམས་པ་ཡིན་ཏེ། སྔོན་གྱི་མཐའ་འཁོར་བ་དང་། ཕྱི་མའི་མཐའ་མྱང་འདས་དག་ཕན་ཚུན་
གང་ལས་ངེས་པར་འབྱུང་བ་དང་། གང་དུ་ངེས་པར་འབྱུང་བ་དེ་དང་ལྡན་པ་བདེན་པར་མ་གྲུབ་
པ་དང་། བདེན་གྲུབ་བཀག་པ་དེ་ཉིད་ཀྱང་བདེན་པར་མ་གྲུབ་པས་མི་ལྡན་པ་མ་ཡིན་པ་ཉིད་
དུ་སྒྲུབ་བོ་ཞེས་འདོམས་པའི་ཕྱིར། བདེན་པའི་གོ་རིམས་འདི་ལྟར་བཤད་པ་ནི་ཡུལ་ཅན་མངོན་
པར་རྟོགས་པའི་རིམ་པ་ཡིན་ལ། རྣལ་འབྱོར་པའི་རྒྱུད་ལ་བདེན་པ་བཞི་ལ་དམིགས་པའི་མཐོང་
ལམ་སྐྱེ་བ་ན་ཡང་གོ་རིམས་དེ་དག་དང་མཐུན་པར་སྐྱེ་བ་ཡིན་ནོ་ཞེས་རྣམ་བཤད་དུ་གསུངས་
ཏེ། ཐེག་ཆེན་ལ་མི་འགྲིག་པས་ཉན་ཐོས་ལ་འཆད་དགོས་པ་འདྲ་བ་ཞིག་འདུག་ནའང་། ཉན་
ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ་བ་བཞེས་དཀའ་འམ་སྙམ་སྟེ་དཔྱད་དོ། །
གཉིས་པ་སྒྲུབ་པའི་རྟེན་ལ་འདོམས་པ་ལ་གསུམ་ལས། དང་པོ་ནི། བྱང་སེམས་ཤེར་ཕྱིན་
ལ་སྤྱོད་པའི་ཚེ་གཟུགས་ལ་རྣམ་མཁྱེན་ཉིད་སྦྱོར་བར་མི་བྱེད་དེ། གཟུགས་ཉིད་ཡང་དག་པར་
རྗེས་སུ་མི་མཐོང་ཞེས་སོགས་ཀྱི་མདོ་ཚིག་ཆོས་ཅན། སངས་རྒྱས་དཀོན་མཆོག་ལ་འདོམས་
པ་ཡིན་ཏེ། དམིགས་པར་བྱ་བ་དང་དམིགས་པར་བྱེད་པ་བདེན་སྟོང་མཉམ་པ་ཉིད་དུ་ཤེས་པའི་
ཡེ་ཤེས་མཐར་ཐུག་དེ་སངས་རྒྱས་དཀོན་མཆོག་གོ་ཞེས་འདོམས་པའི་ཕྱིར། དེ་ཡིན་ཏེ། རྣམ་པ་
ཐམས་ཅད་མཁྱེན་པ་ཉིད་དོན་དམ་པར་མི་དམིགས་པ་ལ་གཟུགས་ལ་སོགས་པ་ཡུལ་ཡུལ་
ཅན་མཚན་མཚོན་དབྱིངས་རིག་རྣམས་དོན་དམ་པར་མི་སྦྱོར་ཞིང་སྦྱར་ནས་ཞེན་བྱར་མེད་དོ་
ཞེས་འདོམས་པའི་ཕྱིར། རྣམ་མཁྱེན་ལ་གདམས་པས་སངས་རྒྱས་ལ་འདོམས་པར་འགྱུར་ཏེ།
སངས་རྒྱས་དང་བྱང་ཆུབ་དག་བདེན་སྟོང་དུ་མཚན་ཉིད་གཅིག་པ་ཉིད་ཀྱིས་རྣམ་མཁྱེན་དོན་
དམ་པར་མེད་ཅིང༌། དོན་དམ་པར་མེད་པའི་རྣམ་མཁྱེན་དེ་སངས་རྒྱས་སུ་མཚོན་པར་བྱེད་པའི་
ཆོས་ཀྱི་མཚན་ཉིད་ཡིན་པའི་ཕྱིར། གཉིས་པ་ནི། གཟུགས་དངོས་པོ་ཡོད་ཅེས་བྱ་བར་མི་སྦྱོར།

དངོས་པོ་མེད་ཅེས་བྱ་བར་མི་སྦྱོར་ཞེས་སོགས་ཀྱི་མདོ་ཚིག་ཆོས་ཅན། ཆོས་དཀོན་མཆོག་ལ་
འདོམས་པ་ཡིན་ཏེ། ཐམས་ཅད་མཁྱེན་པ་ཉིད་གསུམ་གྱི་ཡུལ་དུ་བསྡུས་པའི་གཞི་དང་གཉེན་
པོ་དང་རྣམ་པ་མཐའ་དག་བསྡུས་པ་དག་གིས་བསྡུས་པ་སྟེ། བསྡོམས་པའི་ཆོས་ཐམས་ཅད་
དོན་དམ་པར་ངོ་བོ་ཉིད་མེད་དོ་ཞེས་འདོམས་པའི་ཕྱིར། གསུམ་པ་ནི། བྱང་ཆུབ་སེམས་དཔའ་
འཕགས་པ་སློབ་པ་ཕྱིར་མི་ལྡོག་པ་རྣམས་ལ་དོན་དམ་པར་སྐྱེ་བ་མེད་པ་ཉིད་དུ་འཇུག་པར་
བྱའོ་ཞེས་ལུང་འབོགས་པའི་མདོ་ཆོས་ཅན། དགེ་འདུན་དཀོན་མཆོག་ལ་འདོམས་པ་ཡིན་ཏེ།
དགེ་འདུན་དཀོན་མཆོག་ལམ་སྒྲུབ་པའི་གྲོགས་སུ་བདེན་པར་ཞེན་པ་དགག་པའི་ཆེད་དུ་འདོམས་
པ་ཡིན་པའི་ཕྱིར། དགེ་འདུན་དེ་ཡང་དུ་ཞིག་ཡོད་ཅེ་ན། འབྲས་བུ་ལ་གནས་པ་གསུམ་དང་།
ཞུགས་པ་བཞིའི་བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་རྒྱས་དང་ལྷན་ཅིག་བརྒྱད་
པོ་ཆོས་ཅན། དུ་མར་དབྱེར་རུང་སྟེ། དབང་པོ་བརྟུལ་པོ་ལ་སོགས་པའི་བྱེ་བྲག་གིས་གྲངས་ཉི་
ཤུར་འཆད་པར་འགྱུར་བ་ལྟར་ཡོད་པའི་ཕྱིར། ཞུགས་གནས་བརྒྱད་དུ་འགྱུར་བ་མ་ཡིན་ནམ་
ཞེ་ན། ཐེག་པ་ཆེན་པོའི་དགྲ་བཅོམ་པ་ཆོས་ཅན། སྐབས་འདིའི་དགེ་འདུན་དཀོན་མཆོག་ཏུ་
མ་གཏོགས་པ་ཡིན་ཏེ། སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱིས་ཕྱིར།
གསུམ་པ་སྒྲུབ་པའི་ཁྱད་པར་གྱི་ཆོས་ལ་གདམས་པ་ལ་གསུམ། མི་མཐུན་ཕྱོགས་མངོན་གྱུར་
སེལ་བ་ལ་གདམས་པ། ཡོན་ཏན་ཁྱད་པར་ཅན་བསྒྲུབ་པར་གདམས་པ། སྤང་བྱའི་ས་བོན་སེལ་
བར་གདམས་པའོ། །དང་པོ་ལ་སྒྲུབ་པ་མི་ཉམས་པའི་རྒྱུ་ལ་གདམས་པ། སྒྲུབ་པ་འཕེལ་བའི་
རྒྱུ་ལ་གདམས་པ། སྒྲུབ་པ་ཐེག་དམན་ལམ་དུ་མི་ལྟུང་བའི་རྒྱུ་ལ་གདམས་པའོ། །དང་པོ་ནི།
བྱང་ཆེན་ཤེར་ཕྱིན་ལ་སྤྱོད་པ་ནི་ལུས་དང་ངག་དང་ཡིད་གང་གིས་ཞེས་སོགས་ཀྱི་མདོ་ཆོས་ཅན།
བརྩོན་འགྲུས་ལ་འདོམས་པ་ཡིན་ཏེ། ལུས་ལ་སོགས་པ་དོན་དམ་པར་ངོ་བོ་ཉིད་
མེད་པར་རྟོགས་པར་གྱིས་ཤིག །ཅེས་བསྟན་པའི་སྒོ་ནས་འདོམས་པའི་ཕྱིར། དེ་ལྟར་གདམས་
རིགས་ཏེ། སྦྱོར་བས་བརྩོན་འགྲུས་བརྩམས་པ་ཉིད་ཀྱིས་སྔར་སེམས་བསྐྱེད་ཀྱི་སྐབས་སུ་ཇི་

སྐད་བཤད་པའི་དོན་ལ་སྒྲུབ་པ་ནན་ཏན་བྱེད་པ་ལ་ལུས་ལ་སོགས་པའི་བྱ་བ་ཕལ་པ་ལ་ཆགས་
པའི་བསོད་ཉམས་ཉིད་ཀྱིས་དབང་བརྟུལ་ལ་ལ་མངོན་པར་ཞེན་པར་འགྱུར་བས་དེ་སྤང་དགོས་
པའི་ཕྱིར། 
གཉིས་པ་བསྒྲུབ་པ་འཕེལ་བའི་རྒྱུ་ལ་གདམས་པ་ནི། བྱང་ཆེན་ཕྱིན་དྲུག་ལ་སྤྱོད་པའི་ཚེ།
གཟུགས་སུ་མི་རློམ། ཚོར་བར་མི་རློམ་ཞེས་སོགས་ཀྱི་མདོ་ཆོས་ཅན། ཡོངས་སུ་ངལ་བ་མེད་
སྒྲུབ་པ་ལ་གདམས་པ་ཡིན་ཏེ། གཟུགས་ལ་སོགས་པ་ནས་ཡང་དག་པར་རྫོགས་པའི་
བྱང་ཆུབ་ཀྱི་བར་ལ་བདེན་པར་རློམ་པ་མེད་པ་ཉིད་དུ་རྟོགས་ཤིག་ཅེས་བསྟན་པའི་གདམ་ངག་
ཡིན་པའི་ཕྱིར། དེ་ལྟར་གདམས་རིགས་ཏེ། དུས་ཡུན་རིང་མོ་ཞིག་ཏུ་གོམས་པར་བྱས་ཀྱང་ཇི་
ལྟར་འཚམས་པའི་འདོད་པའི་དོན་མ་གྲུབ་ན་དངངས་པའི་རང་བཞིན་ཅན་གྱི་དབང་བརྟུལ་ལ་
ལ་ཡོངས་སུ་སྐྱོ་བར་འགྱུར་བས་དེ་སེལ་དགོས་པའི་ཕྱིར། གསུམ་པ་ནི། བསྒྲུབ་པ་ཐེག་དམན་
ལམ་དུ་མི་ལྟུང་བའི་རྒྱུ་ལ་གདམས་པ་ནི། ཤཱ་རིའི་བུ་བྱང་ཆེན་ཡེ་ཤེས་དེ་ལྟ་བུ་དང་ལྡན་པས་
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་ཅེས་སོགས་ཀྱི་མདོ་ཆོས་ཅན།
ལམ་ཡོངས་སུ་བཟུང་བའི་བརྩོན་འགྲུས་ལ་འདོམས་པ་ཡིན་ཏེ། ཆོས་རྣམས་རང་བཞིན་གྱིས་
མ་སྐྱེས་པ་ཉིད་དུ་བསླབ་པའི་གདམ་ངག་ཡིན་པའི་ཕྱིར། དེ་ལྟར་གདམས་རིགས་ཏེ། ཕྱོགས་
བཅུ་ན་བཞུགས་པའི་སངས་རྒྱས་ལ་སོགས་པ་ལ་དོན་རེ་རེའི་ཕྱིར་དུ་ལམ་གྱི་ལུང་ནོད་པར་བྱ་
དགོས་ན་དེ་འདྲ་ག་ལ་ནུས་སྙམ་དུ་སེམས་ཞུམ་པར་འགྱུར་བས་དེ་སེལ་དགོས་པའི་ཕྱིར།
གཉིས་པ་ལ་སྒྲུབ་པ་ལ་རང་དབང་དུ་འཇུག་པའི་རྒྱུ་སྤྱན་ལྔ་ལ་གདམས་པ། བསྒྲུབ་པ་
མྱུར་དུ་རྫོགས་པའི་རྒྱུ་མངོན་ཤེས་དྲུག་ལ་གདམས་པའོ། །དང་པོ་ནི། ཤཱ་རིའི་བུ་བྱང་ཆུབ་སེམས་
དཔའ་སེམས་དཔའ་ཆེན་པོའི་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ་ཞེས་སོགས་ཀྱི་
མདོ་ཆོས་ཅན། སྤྱན་ལྔ་ལ་འདོམས་པ་ཡིན་ཏེ། ཐ་སྙད་དུ་སྤྱན་ལྔའི་ནུས་མཐུ་བསྟན་ནས་སྤྱན་
ལྔའི་ཡུལ་ཡུལ་ཅན་རྣམས་དེ་བཞིན་ཉིད་དུ་རོ་གཅིག་པ་ཉིད་དུ་བསྒྲུབ་བོ་ཞེས་སློབ་པ་ལ་

འདོམས་པའི་ཕྱིར། སྤྱན་ལྔའི་བྱེད་ལས་ཡོད་དེ། ཤའི་སྤྱན་གྲངས་ཇི་ལྟ་བ་བཞིན་དུ་དཔག་ཚད་
བརྒྱ་ནས་སྟོང་གསུམ་ཚུན་ཆད་ཀྱི་དངོས་པོ་སོ་སོར་ངེས་པའི་གཟུགས་ཕྲ་རགས་རྣམས་མཐོང་
བའི་བྱེད་ལས་དང་ལྡན། དགེ་བའི་ལས་ཀྱི་རྣམ་པར་སྨིན་པ་ལས་བྱུང་བའི་ལྷའི་སྤྱན་ནི་སེམས་
ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་ཤེས་པའི་བྱེད་ལས་དང་ལྡན། ཤེས་རབ་ཀྱི་སྤྱན་ནི་
ཆོས་ཐམས་ཅད་ལ་བདེན་པར་རྣམ་པར་མི་རྟོག་པ་བདག་མེད་དུ་རྟོགས་པའི་བྱེད་ལས་དང་
ལྡན། ཆོས་ཀྱི་སྤྱན་ནི་འཕགས་པའི་གང་ཟག་ཐམས་ཅད་ཀྱི་དབང་པོ་རྣོ་བརྟུལ་རྟོགས་པའི་
བྱེད་ལས་དང་ལྡན། སངས་རྒྱས་ཀྱི་སྤྱན་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
རྫོགས་པར་བྱང་ཆུབ་པའི་བྱེད་ལས་དང་ལྡན་པའི་ཕྱིར། གཉིས་པ་ནི། ཤེར་ཕྱིན་ལ་སྤྱོད་པའི་
བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་འཐོབ་སྟེ། རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་
བར་བྱེད་དོ་ཞེས་སོགས་ཀྱི་མདོ་ཆོས་ཅན། མངོན་པར་ཤེས་པ་དྲུག་ལ་འདོམས་པ་ཡིན་ཏེ།
མངོན་པར་ཤེས་པ་རྣམས་ཐ་སྙད་དུ་རྒྱུད་ལ་ཇི་ལྟར་འབྱུང་བ་དང༌། དོན་དམ་པར་བཟོད་མ་
ནས་ཞི་བ་ཉིད་དུ་རྟོགས་པར་བྱའོ་ཞེས་སྟོན་པའི་ཚུལ་གྱིས་འདོམས་པའི་ཕྱིར། མངོན་ཤེས་དྲུག་
གི་བྱེད་ལས་ཡོད་དེ། རྫུ་འཕྲུལ་གྱི་མངོན་པར་ཤེས་པ་ནི་ས་གཡོ་བ་དང་གཅིག་ཏུ་བསྒྱུར་ཞིང་
མང་དུ་སྤྲུལ་པ་སོགས་ཀྱི་བྱེད་ལས་དང་ལྡན། ལྷའི་རྣ་བའི་མངོན་པར་ཤེས་པ་ནི། འཇིག་རྟེན་
གྱི་ཁམས་ཐམས་ཅད་ན་གནས་པའི་སྒྲ་ཆུང་ངུ་དང་གཅིག་ཤོས་ཆེན་པོ་ཐོས་པའི་བྱེད་ལས་དང་
ལྡན། གཞན་གྱི་སེམས་ཤེས་པའི་མངོན་པར་ཤེས་པ་ནི་གཞན་གྱི་སེམས་འདོད་ཆགས་དང་
བཅས་པ་དང་བྲལ་བ་ལ་སོགས་པ་ཡོངས་སུ་ཤེས་པའི་བྱེད་ལས་དང་ལྡན། སྔོན་གྱིས་གནས་
རྗེས་སུ་དྲན་པའི་མངོན་པར་ཤེས་པ་ནི། རང་དང་གཞན་གྱི་ཚེ་རབས་སྔ་མ་བརྒྱ་སྟོང་སོགས་
དུ་མ་རྗེས་སུ་དྲན་པའི་བྱེད་ལས་དང་ལྡན། ཚེ་འདིར་བསམ་གཏན་བསྒོམ་པའི་མངོན་པར་
འདུ་བྱེད་པ་ལས་བྱུང་བའི་ལྷའི་མིག་གི་མངོན་པར་ཤེས་པ་ནི་བསྐལ་པ་དང་མ་བསྐལ་བའི་
གཟུགས་ཕྲ་རགས་ཐམས་ཅད་མཐོང་བའི་བྱེད་ལས་དང་ལྡན། ཟག་པ་ཟད་པའི་མངོན་པར་

ཤེས་པ་ནི་ཉོན་མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པའི་ཐབས་དང་སྤངས་བའི་བྲལ་
བ་མངོན་སུམ་དུ་ཤེས་པའི་བྱེད་ལས་དང་ལྡན་པའི་ཕྱིར། སྐབས་འདིར་རྣམ་བཤད་ལས་ལྷའི་
མིག་གཟུགས་ཅན་དང་བ་དང་། དེ་ལ་བརྟེན་པའི་མངོན་ཤེས་དབང་ཤེས་སུ་གསུངས་པ་དྲང་
དོན་དུ་འགྲེལ་དགོས་པར་སེམས་ཏེ། ལྷའི་མིག་དང་ལྷའི་སྤྱན་དོན་གཅིག་པ་ནི། ཉི་སྣང་དུ།
ལྷའི་མིག་དང་མིག་གི་མངོན་ཤེས་ཀྱི་ཁྱད་པར་སྔ་མ་སྔོན་གྱི་ལས་དང་ཕྱི་མ་ཚེ་འདིར་བསམ་
གཏན་སྒོམ་པ་ལས་བྱུང་བར་བཤད་པ་དང༌། ཤའི་མིག་དང་ཤའི་སྤྱན་དོན་གཅིག་དགོས་པས་
ཤེས་ཤིང༌། སྤྱན་ལྔ་དང་མངོན་ཤེས་དྲུག་གང་ཡིན་ཡིད་ཤེས་སུ་བྱ་དགོས་པའི་ཕྱིར། འོ་ན་བྱང་
ཆུབ་སེམས་དཔའི་ལྷའི་སྤྱན་གྱི་གཟུགས་མཐོང་བར་མདོ་ལས་གསུངས་པས། གཟུགས་ཇི་
ཙམ་མཐོང་བ་ཡིན་ཞེ་ན། འདི་གསེར་ཕྲེང་དུ་འཆི་འཕོ་བྱེད་པའི་སེམས་ཅན་དེ་ཉིད་ཀྱིས་གཟུགས་
མཐོང་བ་ལ་དགོངས་ཞེས་འབྱུང་བས་བསྐལ་བ་དང་མ་བསྐལ་བའི་གཟུགས་ཕྲ་རགས་མཐོང་
བར་མི་འཇོག་པ་འདྲའོ། །
གསུམ་པ་སྤང་བྱ་སེལ་བ་ལ་གདམས་པ་ལ། སྤང་བྱ་ཀུན་བཏགས་ཀྱི་གཉེན་པོ་ལ་
གདམས་པ་དང་། ལྷན་སྐྱེས་ཀྱི་གཉེན་པོ་ལ་གདམས་པའོ། །དང་པོ་ནི། རབ་འབྱོར་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ལ་ཤེར་ཕྱིན་ལས་བརྩམས་ཏེ་སྤོབས་པ་སྐྱེད་ཅིག་
ཅེས་སོགས་ཀྱི་མདོ་ཆོས་ཅན། མཐོང་བའི་ལམ་ལ་འདོམས་པ་ཡིན་ཏེ། མཐོང་བའི་ལམ་དེས་
སྤང་བར་བྱ་བའི་སྤང་བྱ་ཀུན་བཏགས་ཀྱི་གཉེན་པོ་ཉིད་དུ་རྣམ་པར་སྒོམ་པར་བྱེད་དོ་ཞེས་སྟོན་
པའི་ཚུལ་གྱིས་འདོམས་པའི་ཕྱིར། མཐོང་ལམ་དེའི་ངོ་བོ་ཡང་ཡོད་དེ། ཡུལ་བདེན་པ་བཞིས་
བསྡུས་པ་ཡུལ་ཅན་སྐད་ཅིག་མ་བཅུ་དྲུག་གི་ངོ་བོ་ཉིད་ཆོས་ཤེས་པའི་བཟོད་པ་དང་རྗེས་སུ་
ཤེས་པའི་བཟོད་པ་དང་། ཤེས་པའི་བདག་ཉིད་སྐད་ཅིག་མ་བཅུ་དྲུག་པོ་ཡིན་པའི་ཕྱིར། གང་
ཟག་གང་གིས་བསྒོམ་པ་ཡོད་དེ། རྣལ་འབྱོར་པ་ཆོས་ཐམས་ཅད་བདེན་པའི་ངོ་བོ་ཉིད་མེད་
པར་རྟོགས་པས་སྒྱུ་མ་མཁན་བཞིན་དུ་ཆོས་ཐམས་ཅད་ལ་བདེན་པར་སྣང་ཡང་བདེན་པར་

མངོན་པར་མི་ཞེན་པའི་ལུས་ཅན་དེས་བསྒོམ་པའི་ཕྱིར། གཉིས་པ་ནི། རབ་འབྱོར་འདུས་བྱས་
ཀྱི་དབྱིངས་མེད་པར་འདུས་མ་བྱས་ཀྱི་དབྱིངས་གདགས་པར་མི་ནུས་སོ་ཞེས་སོགས་ཀྱི་མདོ་
ཆོས་ཅན། བསྒོམས་པའི་ལམ་ལ་འདོམས་པ་ཡིན་ཏེ། བསྒོམ་ལམ་དེས་སྤང་བར་བྱ་བའི་སྤང་
བྱ་ལྷན་སྐྱེས་ཀྱི་དངོས་པོའི་གཉེན་པོ་ཉིད་དུ་རྣམ་པར་བསྒོམ་པར་བྱེད་དོ་ཞེས་འདོམས་པའི་
ཕྱིར། འོ་ན་མཐོང་སྒོམ་གྱི་སྤང་བྱ་མི་འདྲ་བ་གཉིས་ཀྱི་གཉེན་པོར་བསྒོམ་དགོས་ན་རྟོགས་བྱ་
ཆོས་ཉིད་ལའང་མི་འདྲ་བའི་ཁྱད་པར་ཡོད་དམ་ཞེ་ན། མཐོང་ལམ་གྱིས་རྟོགས་པའི་ཆོས་ཉིད་
དང་མི་འདྲ་བའི་ཆོས་ཉིད་རྟོགས་པའི་སྒོམ་ལམ་མཚན་ཉིད་པ་རྣམ་པར་བཞག་པ་ནི་མེད་དེ།
མཐོང་ལམ་དང་བསྒོམ་ལམ་དག་ཆོས་ཉིད་རྟོགས་ཚུལ་ལ་ཐ་དད་པ་སྟེ་ཁྱད་པར་མེད་པའི་
ཕྱིར། སྔར་ཇི་སྐད་བཤད་པའི་མཐོང་ལམ་གྱིས་མངོན་སུམ་དུ་བྱས་པའི་དངོས་པོ་ཆོས་ཉིད་
ལས་ཐ་དད་པ་མེད་པའི་ཆོས་ཉིད་གཅིག་པུ་དེ་ཉིད་ལ་བསྒོམ་ལམ་གྱིས་ཀྱང་དམིགས་པའི་
ཕྱིར། དཔེར་ན་འདུས་བྱས་ལམ་བདེན་དང༌། འདུས་མ་བྱས་འགོག་བདེན་དག་ངོ་བོ་གཅིག་
པ་ཉིད་ཀྱིས་ཕན་ཚུན་ངོ་བོ་ཐ་དད་པར་གདགས་པར་མི་ནུས་པ་བཞིན་ནོ། །འོ་ན་མཐོང་སྒོམ་
གྱི་ལམ་ཉིད་ཆོས་ཉིད་རྟོགས་ཚུལ་ལ་ཁྱད་པར་མེད་ན་སྤང་བྱ་སྤོང་བའི་ནུས་པ་ལ་ཡང་ཁྱད་
པར་མེད་པར་འགྱུར་རོ་ཞེ་ན། དེ་གཉིས་ཆོས་ཉིད་རྟོགས་ཚུལ་ལ་ཁྱད་པར་མེད་མོད་ཀྱི་འོན་
ཀྱང་སྤང་བྱ་སྤོང་བའི་ནུས་པ་ལ་ཁྱད་པར་མེད་པ་མ་ཡིན་ཏེ། སྔ་མས་སྤང་བྱ་ལྷན་སྐྱེས་ཀྱི་ས་
བོན་སྤོང་མི་ནུས་ལ། སྒོམ་ལམ་གྱིས་ནུས་པ་དེ་ནི་གོམས་པ་བསྲིངས་པའི་དབང་གིས་རྟེན་
ཅིང་འབྲེལ་བར་འབྱུང་བའི་ཆོས་ཉིད་ཀྱིས་འགྲུབ་པའི་ཕྱིར།
གསུམ་པ་དོན་བསྡུ་བ་ནི། དེ་ལྟར་ན་ཐེག་ཆེན་གྱི་གདམས་ངག་ནི་འདིར་བསྟན་པ་རྣམ་
པ་བཅུར་ངེས་ཏེ། བཅུ་པོ་དེ་དག་ཐམས་ཅད་གདམས་ངག་གི་སྐབས་སུ་བསྟན་ཅིང་བཅུ་པོ་
འདི་ཙམ་ཁོ་ནས་རྣམ་མཁྱེན་དོན་གཉེར་གྱི་སྐྱེས་བུའི་འདོད་དོན་ཐམས་ཅད་ཕུན་སུམ་ཚོགས་
པར་འགྱུར་པའི་ཕྱིར། གདམས་པའི་དོན་བཅུ་ཡང་ཡོད་དེ། བསམ་པ་བྱང་ཆུབ་ཀྱི་སེམས་བསྐྱེད་

པ་དང་། སྦྱོར་བ་དེས་འཕངས་ཤིང་ཟིན་པའི་ཆོས་ཀྱི་ངོ་བོ་ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་
པ་ཉམས་སུ་ལེན་པ་ལ་སྒོམ་ཚུལ་གྱིས་བསྒྲུབ་པའི་རྣམ་པ་གང་ཡིན་པ་དོན་དམ་པར་མི་དམིགས་
པ་དང་། སྒྲུབ་པ་དེའི་དམིགས་པ་གང་ཡིན་པ་འཕགས་པའི་བདེན་པ་བཞི་དང་། དེའི་རྟེན་གང་
ཡིན་པ་སྐྱབས་གསུམ་དང་། སྒྲུབ་པ་ཁྱད་པར་དུ་འགྲོ་བའི་རྒྱུ་གང་ཡིན་པ་མ་ཆགས་པ་དང༌།
སྒྲུབ་པ་ཉམས་སུ་ལེན་པ་ལས་མི་ལྡོག་པར་འགྲོ་བའི་རྒྱུ་གང་ཡིན་པ་ཡོངས་སུ་མི་ངལ་བ་དང་།
ཉན་རང་གི་ཐེག་པ་གཞན་གྱིས་མི་འགྲོ་བའི་རྒྱུ་གང་ཡིན་པ་ལམ་ཡོངས་སུ་འཛིན་པ་དང༌།
སྒྲུབ་པ་ལ་རང་དབང་དུ་འཇུག་པས་གཞན་གྱིས་དྲིང་མི་འཇོག་པར་འགྲོ་བ་ཉིད་ཀྱི་རྒྱུ་གང་ཡིན་
པ་སྤྱན་ལྔ་དང་། ཚོགས་མྱུར་དུ་རྫོགས་པར་བྱེད་པས་རྣམ་པ་ཐམས་ཅད་མཁྱེན་པ་ཉིད་ཡོངས་
སུ་རྫོགས་པའི་རྒྱུ་གང་ཡིན་པ་མངོན་པར་ཤེས་པ་དྲུག་དང་། སྒྲུབ་པ་མཐར་ཐུག་པའི་རྒྱུ་གང་
དག་ཡིན་པ་ཐེག་པ་ཆེན་པོའི་མཐོང་ལམ་དང་སྒོམ་ལམ་རྣམས་ཡོད་པའི་ཕྱིར།
གཉིས་པ་དགེ་འདུན་དཀོན་མཆོག་བྱེ་བྲག་ཏུ་བཤད་པ་ལ། མཚམས་སྦྱར། རྩ་བ། འགྲེལ་
པའོ། །དང་པོ་ནི། དགེ་འདུན་དཀོན་མཆོག་གི་སྐབས་སུ་མདོ་ལས་གསུངས་པ་རྣམས་ཀྱི་དབྱེ་
བ་བདེ་བླག་ཏུ་རྟོགས་པར་བྱ་བའི་ཕྱིར་བར་སྐབས་ཀྱི་ཚིགས་སུ་བཅས་པ་གཉིས་སོ། །གཉིས་
པ་ནི། སྐབས་འདིར་བསྟན་པའི་དགེ་འདུན་ཆོས་ཅན། ཉི་ཤུར་ཡོད་དེ། རྒྱུན་ཞུགས་སྐོར་གྱི་མིང་
ཅན་ལྔ། ཕྱིར་འོང་སྐོར་གྱི་མིང་ཅན་གསུམ། ཕྱིར་མི་འོང་སྐོར་གྱི་མིང་ཅན་བཅུ། བསེ་རུའི་མིང་
ཅན་གཅིག །དགྲ་བཅོམ་བཞུགས་པའི་མིང་ཅན་གཅིག་རྣམས་ཡོད་པའི་ཕྱིར། དང་པོ་གྲུབ་སྟེ།
དབང་པོ་བརྟུལ་དང་རྣོན་པོ་དག །ཅེས་པས་བསྟན་པ་རྒྱུན་ཞུགས་ཞུགས་པའི་མིང་ཅན་གཉིས།
ཤུགས་བསྟན་རྒྱུན་ཞུགས་འབྲས་གནས་ཙམ་པོ་བའི་མིང་ཅན་གཅིག །རིགས་ནས་རིགས་ཞེས་
པས་བསྟན་པ་རྒྱུན་ཞུགས་འབྲས་གནས་རིགས་ནས་རིགས་སྐྱེའི་མིང་ཅན་གཉིས་རྣམས་ཡོད་
པའི་ཕྱིར། གཉིས་པ་གྲུབ་སྟེ། དད་དང་མཐོང་ཐོབ་ཅེས་པས་བསྟན་པ་ཕྱིར་འོང་ཞུགས་པའི་
མིང་ཅན་གཅིག །ཤུགས་བསྟན་ཕྱིར་འོང་འབྲས་གནས་ཙམ་པོ་བའི་མིང་ཅན་གཅིག །བར་ཆད་

གཅིག་ཅེས་པས་བསྟན་པ་ཕྱིར་འོང་འབྲས་གནས་ཚེ་གཅིག་བར་ཆད་གཅིག་པའི་མིང་ཅན་
རྣམས་ཡོད་པའི་ཕྱིར། གསུམ་པ་གྲུབ་སྟེ། དད་དང་མཐོང་ཐོབ་ཅེས་པས་བསྟན་པ་ཕྱིར་མི་འོང་
ཞུགས་པའི་མིང་ཅན་གཅིག །བར་སྐྱེས་ནས་དང་བྱེད་དང་བྱེད་མིན་ཞེས་པས་བསྟན་པ་བར་
འདའ་བ་སྐྱེས་འདའ་བ་འདུ་བྱེད་དང་བཅས་ཏེ་འདའ་བ། འདུ་བྱེད་མེད་པར་འདའ་བའི་མིང་
ཅན་བཞི། འོག་མིན་འགྲོ་འཕར་གསུམ་ཞེས་པས་བསྟན་པ་འོག་མིན་འགྲོ་ལས་ཕྱེ་བའི་འཕར་
བ་གསུམ་གྱི་མིང་ཅན་གསུམ། སྲིད་རྩེའི་མཐར་ཐུག་འགྲོ །གཟུགས་ཀྱི་ཆགས་བཅོམ་མཐོང་བ་
ཡི། །ཆོས་ལ་ཞི་ལུས་མངོན་སུམ་བྱེད། ཅེས་པས་བསྟན་པ་སྲིད་རྩེ་མཐར་ཐུག་འགྲོར་བཏགས་
པའི་གཟུགས་ཀྱི་ཆགས་བཅོམ་ལས་ཕྱེ་བའི་མཐོང་ཆོས་ཞི་དང་ལུས་མངོན་བྱེད་ཀྱི་མིང་ཅན་
གཉིས་ཡོད་པའི་ཕྱིར། བཞི་པ་གྲུབ་སྟེ། བསེ་རུ་ཞེས་པའི་དངོས་བསྟན་བསེ་རུའི་མིང་ཅན་གཅིག་
དང༌། ཤུགས་བསྟན་དགྲ་བཅོམ་ཞུགས་པའི་མིང་ཅན་གཅིག་ཡོད་པའི་ཕྱིར། གསུམ་པ་འགྲེལ་
པ་ནི། སྐབས་གཉིས་པ་ནས་འཆད་པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་
བའི་ལམ་སྐད་ཅིག་མ་བཅུ་དྲུག་གི་ནང་ནས་བཟོད་པ་བརྒྱད་ལ་བརྟེན་ནས་གནས་པའི་བྱང་
སེམས་ཆོས་ཅན། ཁྱོད་ལ་འབྲས་བུ་དང་པོ་ལ་ཞུགས་པའི་མིང་ཅན་རྣམ་པ་གཉིས་ཡོད་དེ།
ཁྱོད་ལ་དེའི་མིང་ཅན་དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་གིས་གཉིས་སུ་ཡོད་པའི་
ཕྱིར། དེའི་འོག་ཏུ་མཐོང་ལམ་ཤེས་པ་བརྒྱད་ལ་གནས་པའི་བྱང་སེམས་ཆོས་ཅན། རྒྱུན་དུ་ཞུགས་
པའི་མིང་ཅན་ཡིན་ཏེ། མཐོང་སྤང་ཀུན་སྦྱོར་གསུམ་ཟད་པར་སྤངས་པའི་སེམས་དཔའ་ཡིན་
པའི་ཕྱིར། དེ་སྐད་བརྗོད་པར་བྱ་ཡི། ཊཱིཀ་བྱེད་ཁ་ཅིག་བྱང་སེམས་དེ་མཐོང་སྤང་ཀུན་སྦྱོར་
གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པར་འཆད་པ་ནི་བྱང་
སེམས་ལ་རྒྱུན་ཞུགས་སོགས་མཚན་ཉིད་པ་མི་འཇོག་པ་དང་ཁས་བླངས་འགལ་བས་མི་འཐད་
ཅིང་བྱང་སེམས་ཀྱི་མཐོང་ལམ་སྐད་ཅིག་དང་པོ་བཅོ་ལྔ་ལ་གནས་པ་རྒྱུན་ཞུགས་ཞུགས་པའི་
མིང་ཅན་དང་། སྐད་ཅིག་བཅུ་དྲུག་པ་ལ་གནས་པ་རྒྱུན་ཞུགས་འབྲས་གནས་ཀྱི་མིང་ཅན་དུ་

སྒྲུབ་པ་ཡང་བྱང་སེམས་ཀྱི་མཐོང་ལམ་བཟོད་པ་བརྒྱད་ཅིག་ཅར་དང་། ཤེས་པ་བརྒྱད་ཅིག་
ཅར་དུ་སྐྱེ་བ་འཕགས་སེང་གི་དགོངས་པ་ཡིན་པས་མི་ལེགས་སོ། །དེའི་འོག་ཏུ་འདོད་ཉོན་གསུམ་
པ་སྤངས་པའི་བྱང་སེམས་དེ་ཉིད་ལ་གཞན་རྣམ་པ་གཉིས་ཡོད་དེ། འདོད་པའི་ལྷ་དང་མིའི་
རིགས་ནས་རིགས་སུ་སྐྱེ་བ་ཉིད་ཀྱི་མིང་ཅན་གཉིས་ཡོད་པའི་ཕྱིར། དེའི་འོག་ཏུ་འདོད་པའི་
སྒོམ་སྤང་ཉོན་མོངས་དྲུག་པ་སྤངས་པའི་རྣམ་གྲོལ་ལམ་ཐོབ་པའི་ཕྱིར་དུ་བརྩོན་པའི་བྱང་
སེམས་སྒོམ་ལམ་པ་དབང་པོ་བརྟུལ་པོ་དད་པས་མོས་པ་དང་རྣོན་པོ་མཐོང་བས་ཐོབ་པ་དག་
ཆོས་ཅན་གྲངས་ཉི་ཤུའི་ནང་ནས་གཅིག་ཁོ་ན་ཡིན་ཏེ། འབྲས་བུ་གཉིས་པ་ལ་ཞུགས་པ་ཞེས་
པའི་མིང་ཅན་གཅིག་ཡིན་པའི་ཕྱིར། དེའི་འོག་ཏུ་འདོད་པའི་སྒོམ་སྤང་ཉོན་མོངས་དྲུག་པ་
སྤངས་པའི་བྱང་སེམས་དེ་ཉིད་ལན་ཅིག་ཕྱིར་འོང་བའི་མིང་ཅན་ཡིན་ཏེ། འདོད་ཉོན་དྲུག་པ་
སྤངས་པའི་རྒྱལ་སྲས་ཡིན་པའི་ཕྱིར། དེའི་འོག་ཏུ་འདོད་པའི་སྒོམ་སྤང་ཉོན་མོངས་བརྒྱད་པ་
སྤངས་པའི་བྱང་སེམས་དེ་ཉིད་མིང་ཅན་གཅིག་ཡིན་ཏེ། སྔ་མ་ལས་གཞན་ཕྱིར་འོང་བར་ཆད་
གཅིག་པའི་མིང་ཅན་ཡིན་པའི་ཕྱིར། དེའི་འོག་ཏུ་འདོད་པའི་སྒོམ་སྤང་ཉོན་མོངས་དགུ་པ་ཅི་
རིགས་སྤངས་པའི་རྣམ་གྲོལ་ལམ་ཐོབ་ཕྱིར་དུ་བརྩོན་པའི་བྱང་སེམས་སྒོམ་ལམ་པ་སྔ་མ་
བཞིན་དུ་དད་པས་མོས་པ་དང་མཐོང་བས་ཐོབ་པ་ནི་ཆོས་ཅན། གྲངས་ཉི་ཤུའི་ནང་ནས་གཅིག་
ཡིན་ཏེ། འབྲས་བུ་གསུམ་པ་ལ་ཞུགས་པའི་མིང་ཅན་གཅིག་ཡིན་པའི་ཕྱིར། དེའི་འོག་ཏུ་ཕྱིར་
མི་འོང་བ་ཞེས་རྣམ་པར་བཞག་པ་དེ་ལ་མིང་ཅན་རྣམ་པ་བཞི་ཡོད་དེ། གཟུགས་ཀྱི་བར་སྲིད་
ཀྱི་རྟེན་ལ་ཉོན་སྒྲིབ་ཅི་རིགས་སྤངས་པའི་རྣམ་གྲོལ་ལམ་ཐོབ་པ་བར་མ་དོར་འདའ་བ་དང་།
གཟུགས་ཁམས་སུ་སྐྱེས་ནས་འདའ་བ་དང་། འབད་རྩོལ་གྱི་མངོན་པར་འདུ་བྱེད་པས་འདའ་
བ་དང༌། མངོན་པར་འདུ་བྱེད་མེད་པར་ཉོན་སྒྲིབ་ཅི་རིགས་སྤངས་པའི་རྣམ་གྲོལ་ལམ་ཐོབ་པ་
ཡོངས་སུ་མྱ་ངན་ལས་འདའ་བ་ཞེས་བྱ་བ་རྣམ་པ་བཞི་ཡོད་པའི་ཕྱིར། དེ་སྐད་སྨྲ་བར་བྱའི་
ཊཱིཀ་བྱེད་ཁ་ཅིག །གཟུགས་སུ་སྐྱེ་བའི་ཀུན་སྦྱོར་སྤངས། མངོན་པར་འགྲུབ་པའི་ཀུན་སྦྱོར་མ་

སྤངས་པ་དང་། སྐྱེ་བའི་ཀུན་སྦྱོར་མ་སྤངས་པ། སྐབས་འདིར་བྱང་སེམས་འཕགས་པ་གཟུགས་
ཀྱི་བར་སྲིད་དང་སྐྱེ་སྲིད་དུ་སྐྱེ་བ་ལེན་པའི་རྒྱུར་འཆད་པ་ནི། བྱང་སེམས་འཕགས་པ་ལས་ཉོན་
གྱི་དབང་གིས་སྐྱེ་བ་མི་ལེན་པར་འདོད་པ་དང་ཁས་བླངས་འགལ་བའོ། །ཡང་ཁ་ཅིག །འདོད་
ཉོན་དགུ་པ་སྤངས་པའི་བྱང་འཕགས་དེ་ཉིད་ཕྱིར་མི་འོང་གི་མིང་ཅན་དུ་བསྒྲུབ་པ་ལ། ཐ་མའི་
ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པ་རྟགས་སུ་
འགོད་པ་ནི། བྱང་སེམས་དེ་ཕྱིར་མི་འོང་བཏགས་པ་བར་བྱེད་པ་དང་འགལ་ལ་དེར་མ་ཟད།
འདོད་ཉོན་དགུ་པ་སྤངས་པ་ཞེས་པ་དེ་མངོན་གྱུར་འཇིག་རྟེན་པའི་སྒོམ་སྤངས་སུ་གྱུར་པའམ།
འདོད་ཉོན་དགུ་པའི་ས་བོན་འཇིག་རྟེན་ལས་འདས་པའི་སྒོམ་སྤངས་སུ་གྱུར་པའི་འདོད་ཉོན་
དགུ་པ་སྤངས་པ་གཉིས་ལས་དང་པོ་ལྟར་ན། ཐེག་པ་ཆེན་པོའི་མཐོང་ལམ་གྱི་སྔོན་དུ་བསམ་
གཏན་གྱི་དངོས་གཞི་ཐོབ་པའི་བྱང་སེམས་མཐོང་ལམ་པ་དག་ཀྱང་འདིར་བསྟན་ཕྱིར་མི་འོང་
གི་མིང་ཅན་གྱི་དགེ་འདུན་དུ་འཆད་རིགས་པར་འགྱུར་ལ། གཉིས་པ་ལྟར་ན་དམན་ལམ་སྔོན་
མ་སོང་གི་བྱང་འཕགས་རྣམས་ཀྱིས་འདོད་ཉོན་དེ་ཉིད་རྒྱུན་མཐའི་བར་ཆད་མེད་ལམ་གྱིས་
དངོས་སུ་སྤངས་དགོས་པས་མི་འཐད་པ་ཤེས་སླའོ། །དེའི་འོག་ཏུ་འོག་མིན་གྱི་རྟེན་ལ་ཉོན་
སྒྲིབ་ཅི་རིགས་སྤངས་པའི་རྣམ་གྲོལ་ལམ་མངོན་དུ་བྱེད་པའི་བྱང་འཕགས་དེ་ཉིད་འོག་མིན་གྱི་
མཐར་ཐུག་པར་འགྲོ་བ་སྟེ། དེ་ལ་སྔར་གྱི་གྲངས་འཛིན་ལྔ་ལས་གཞན་གོང་དུ་འཕོ་བའི་མིང་
ཅན་རྣམ་པ་གསུམ་ཡོད་དེ། འཕར་བ་དང་། ཕྱེད་དུ་འཕར་བ་དང་། གནས་ཐམས་ཅད་དུ་འཆི་
འཕོ་བ་ཉིད་ཀྱི་མིང་ཅན་གསུམ་ཡོད་པའི་ཕྱིར། ཁ་ཅིག །བྱང་སེམས་འཕགས་པ་བསམ་གཏན་
བཞིའི་དངོས་གཞིའི་སྙོམས་འཇུག་ཐོབ་པ་ཡིན་ཡང་ཚངས་རིས་སུ་སྐྱེ་བ་ལེན་པ་ན་བསམ་
གཏན་དང་པོ་གསུམ་གྱི་དངོས་གཞིའི་སྙོམས་འཇུག་ལས་ཉམས་པར་འདོད་པ་ནི་མི་རིགས་ཏེ།
བྱང་སེམས་འཕགས་པ་བསམ་གཏན་ལས་ཉམས་མི་སྲིད་པའི་ཕྱིར་དང་། གཟུགས་སུ་སྐྱེ་བ་
ལེན་པ་ན་ཡང་སྙིང་རྗེ་དང་སྨོན་ལམ་གྱི་དབང་གིས་ཡིན་པ་མ་གཏོགས་བསམ་གཏན་དག་པ་

བའི་དབང་གིས་སྐྱེ་བ་ལེན་པའི་ནུས་པ་ཡོངས་སུ་ཟད་པའི་ཕྱིར། དེའི་འོག་ཏུ་གཟུགས་མེད་
ཁམས་སུ་སྐྱེ་བ་དོན་དུ་མི་གཉེར་བས་སྲིད་པའི་རྩེ་མོའི་མཐར་ཐུག་པར་འགྲོ་བ་ཞེས་བཏགས་
པ་གཟུགས་ཀྱི་འདོད་ཆགས་ཅི་རིགས་དང་བྲལ་བ་བྱང་སེམས་དེ་ཉིད་ནི་ཆོས་ཅན།
གྲངས་འཛིན་བརྒྱད་ལས་གཞན་རྣམ་པ་གཉིས་ཡོད་དེ། མཐོང་བའི་ཆོས་ལ་ཞི་བ་དང་། ལུས་
ཀྱིས་མངོན་སུམ་དུ་བྱེད་པའི་མིང་ཅན་གཉིས་ཡོད་པའི་ཕྱིར། དེའི་འོག་ཏུ་ཉོན་སྒྲིབ་སྤངས་པའི་
རྣམ་གྲོལ་ལམ་ཐོབ་ཕྱིར་དུ་བརྩོན་པའི་བྱང་སེམས་ས་བཅུ་པ་དེ་ཉིད་ཆོས་ཅན། མིང་ཅན་གཅིག་
ཡིན་ཏེ། དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་པའི་མིང་ཅན་ཡིན་པའི་ཕྱིར། དེའི་འོག་ཏུ་
བྱང་སེམས་ས་བཅུ་པ་བ་དེ་ཉིད་ཆོས་ཅན། མིང་ཅན་གཅིག་ཡིན་ཏེ། རང་སངས་རྒྱས་ཀྱི་མིང་
ཅན་ཡིན་པའི་ཕྱིར། དེས་ན་དགེ་འདུན་ཉི་ཤུ་ཡོད་དེ། གོང་དུ་བཤད་པ་དེ་ལྟར་བསྟན་པའི་ཕྱིར།
གཉིས་པ་གདམས་ངག་གི་དོན་བསྒོམ་པས་སྟོང་པ་ཉིད་ལ་དམིགས་པའི་སྒོམ་བྱུང་སྐྱེས་
པའི་ཐོག་མ་བཤད་པ་ལ། མདོར་བསྟན་པ་དང་། རྒྱས་པར་བཤད་པའོ། །དང་པོ་ལ། མཚམས་
སྦྱར། རྩ་བ། འགྲེལ་པའོ། ས་བཟོ་འགོ་རྟའི་བཟུམ་ལ་ནི་སྦྱིན་
ཐེག་ཆེན་ངེས་འབྱེད་ཡན་ལག །
དང་པོ་ནི། ཚོགས་ལམ་ལ་གནས་པའི་བྱང་སེམས་ལས་དང་པོ་པས་དེ་ལྟར་ཐེག་ཆེན་གྱི་
གདམས་ངག་ཐོབ་པ་ལ་ངེས་པར་འབྱེད་པའི་ཡན་ལག་འབྱུང་བས་ཐེག་ཆེན་གྱི་ངེས་པར་འབྱེད་
པའི་ཡན་ལག་འཆད། གཉིས་པ་ནི། བྱང་ཆུབ་སེམས་དཔའ་སྐྱོབ་པ་ཡི་དྲོད་ལ་སོགས་པ་ཆུང་
ངུ་དང་འབྲིང་དང་ཆེན་པོ་རྣམས་ཆོས་ཅན། ཉན་ཐོས་བསེ་རུ་ལྟ་བུ་དང་བཅས་པའི་སྦྱོར་ལམ་
དག་ལས་ཁྱད་པར་དུ་འཕགས་ཏེ། དེ་ལས་དམིགས་པ་དང་ནི་རྣམ་པ་དང་རྒྱུ་དང་ཡོངས་སུ་
འཛིན་པ་ཡིས་བདག་ཉིད་ཇི་ལྟ་བ་བཞིན་དུ་རྣམ་པར་རྟོག་པ་བཞི་པོ་སྤང་བྱར་ལྡན་པའི་ཕྱིར།

ཡང་ན་རྐང་པ་དྲུག་པ་ཁྱད་ཆོས་སུ་སྦྱར་རོ། །གསར་དུ་སྐྱེ་བའི་ལུས་རྟེན་ནི་སྤྱི་ཁྱབ་ནས་འདོད་
པའི་ལྷ་མི་གང་རུང་དུ་གསུངས་ཀྱང་དམིགས་བསལ་ལ་རྣམ་བཤད་འདིར་ཆོས་མཆོག་དངོས་
སུ་སྐྱེ་བའི་རྟེན་མ་ཡིན་ཡང་དྲོད་དང་རྩེ་མོ་གཟུགས་ཁམས་པ་འགའ་ཞིག་ལ་ཡང་སྐྱེ་བར་
མངོན་ནོ་ཞེས་གསུངས་ཏེ། དགོངས་པ་འཆད་པ་ན་ཁ་ཅིག་དྲང་དོན་དུ་འགྲེལ་བར་བྱེད། ཁ་
ཅིག་ཉན་ཐོས་སྦྱོར་ལམ་པའི་རྟོགས་པ་སྔོན་དུ་སོང་བའི་གཟུགས་ཁམས་ཀྱི་རྟེན་ཅན་གྱི་བྱང་
སེམས་ཚོགས་ལམ་པ་ཡོད་ཅིང༌། དེས་བྱང་སེམས་ཀྱི་སྦྱོར་ལམ་དྲོད་རྩེ་གཉིས་གསར་དུ་སྐྱེས་
ཞེས་འཆད། ཁ་ཅིག །གཟུགས་ཀྱི་རྟེན་ཅན་གྱི་ཐེག་པ་ཆེན་པོའི་རིགས་ངེས་པའི་བྱང་སེམས་
ཚོགས་ལམ་པ་འཁོར་བ་ལ་སྐྱོ་བ་ཅན་གྱི་རྟེན་ལ་ཐེག་ཆེན་གྱི་སྦྱོར་ལམ་དྲོད་རྩེ་གསར་དུ་སྐྱེ་བ་
སྲིད་པ་ལ་དགོངས་པ་ཡིན་ཏེ། དང་པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཀྱི་
རྒྱུད་ལ་འབྱུང་བའི་སྦྱོར་ལམ་གྱི་ལུས་རྟེན་ངོས་འཛིན་པའི་སྐབས་ཡིན་པའི་ཕྱིར། ཁམས་གོང་
ན་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པ་སྦྱོར་ལམ་དུ་འཕོ་ཁ་མ་མེད་ན། དམན་
ལམ་སྔོན་སོང་ལའང་བཞག་དཀའ་བའི་ཕྱིར་ཞེས་ཟེར་བ་གང་ལེགས་བྱའོ། ། ཎྜ་ར
གསུམ་པ་འགྲེལ་པ་ལ་དམན་པའི་སྦྱོར་ལམ་ལས་ཁྱད་ཞུགས་པར་སྒྲུབ་པ། དམིགས་ཚུལ་
བཅུ་གཉིས་བཞིར་བསྡུ་བ་གཉིས། དང་པོ་ལ། ཁྱད་པར་འཕགས་ཚུལ་དང་། དེའི་རྒྱུ་མཚན་
གཉིས། དང་པོ་ནི། བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་ཆ་དང་མཐུན་པ་
བཞི་བོ་ཆོས་ཅན། ཉན་ཐོས་ལ་སོགས་པའི་དྲོ་བ་ལ་སོགས་པ་ལས་ཁྱད་པར་དུ་འཕགས་པ་
ཡིན་ཏེ། དེ་ལས་ཁྱད་ཆོས་ལྔའམ་དྲུག་གིས་ཁྱད་པར་དུ་འཕགས་པའི་ཕྱིར། དེ་ཆོས་ཅན། རྒྱུ་
ཁྱད་པར་དུ་འཕགས་ཏེ། ཐོས་པ་ལ་སོགས་པ་རབ་ཀྱི་མཐར་ཕྱིན་པ་ཐོབ་པ་ཐར་པའི་ཆ་དང་
མཐུན་པ་ཡུལ་ལྔ་ལ་མཁས་པའི་དད་པ་ལ་སོགས་པའི་མཚན་ཉིད་ཀྱི་དགེ་བའི་རྩ་བའི་རང་
སྟོབས་ཀྱིས་དྲངས་པས་དེའི་འོག་ཏུ་འབྱུང་བའི་ཕྱིར། འབྲས་བུ་ཁྱད་པར་དུ་འཕགས་པ་ཡིན་
ཏེ། བདེན་པ་བཞི་མངོན་སུམ་དུ་རྟོགས་པའི་མཐོང་ལམ་སྐྱེ་བ་དང་རྗེས་སུ་མཐུན་པའི་རྒྱུ་ཡིན་

པའི་ཕྱིར། རང་གི་ངོ་བོ་ཁྱད་པར་དུ་འཕགས་པ་ཡིན་ཏེ། སྟོང་པ་ཉིད་ལ་དམིགས་པའི་འཇིག་
རྟེན་པའི་སྒོམ་པ་ལས་བྱུང་བ་གཙོ་བོར་གྱུར་པའི་སྐབསཀྱི་ལམ་ཡིན་པའི་ཕྱིར། དབྱེ་བ་ཁྱད་
པར་དུ་འཕགས་པ་ཡིན་ཏེ། ངོ་བོའི་དབྱེ་བ་སྟོང་པ་ཉིད་ལ་དམིགས་པའི་དྲོ་བར་གྱུར་པ་ཞེས་
བྱ་བའི་དགེ་བའི་རྩ་བ་དང་། དེའི་འོག་ཏུ་དེ་ཉིད་ལས་རབ་ཏུ་འམ་རྩེ་མོར་གྱུར་པ་དང་། དེའི་
འོག་ཏུ་སྟོང་པ་ཉིད་ལ་མི་སྐྲག་པའི་བཟོད་པར་གྱུར་པ་དང་། དེའི་འོག་ཏུ་འཇིག་རྟེན་པའི་ཆོས་
ཀྱི་མཆོག་ཅེས་བྱ་བ་སྟེ་བཞི་དང་། གནས་སྐབས་ཀྱིས་དབྱེ་བ་ནི། རྒྱུད་གཅིག་ལ་ཐོག་མཐའ་
བར་གསུམ་དུ་འབྱུང་བ་ཆུང་ངུ་ལ་སོགས་པའི་རིམ་གྱིས་སྐྱེ་བས་སམ་རྒྱུད་ཐ་དད་པ་ལ་འབྱུང་
བ་བྱང་ཆུབ་སེམས་དཔའ་དང་འབྲེལ་པའི་དབང་པོ་རྟུལ་པོ་ལ་སོགས་པའི་གང་ཟག་གི་བྱེ་
བྲག་གིས་ཆུང་ངུ་དང་འབྲིང་དང་ཆེན་པོ་རྣམས་ཡོད་པའི་ཕྱིར། འདི་ལྟར་ཆུང་འབྲིང་ཆེན་པོའི་
རྣམ་གཞག་གཉིས་འབྱུང་བ་ལས་སྔ་མ་ཉིད་དངོས་པོ་ལ་གནས་སོ། །དེ་ཆོས་ཅན། འོག་ནས་
འཆད་པར་འགྱུར་བའི་དམིགས་པའི་ཁྱད་པར་གྱི་ངོ་བོ་ཉིད་བདེན་པ་བཞིའི་དངོས་པོ་ལ་དམིགས་
པ་ཡིན་ཏེ། དེ་ཁྱོད་ཀྱིས་སྒྲོ་འདོགས་གཅོད་པའི་གཞིར་བཟུང་བའི་ཕྱིར། བྱང་སེམས་ཀྱི་སྦྱོར་
ལམ་མཉམ་གཞག་ཆོས་ཅན། བདེན་པར་མངོན་པར་ཞེན་པ་མེད་པ་ལ་སོགས་པའི་རྣམ་པར་
ཞུགས་པ་ཡིན་ཏེ། གཟུང་འཛིན་བདེན་པར་ཞེན་པའི་ཆོས་སུ་བལྟ་བའི་དངོས་ཀྱི་གཉེན་པོ་ཡིན་
པ་ཉིད་ཀྱིས་ཕྱིར། བྱང་སེམས་ཀྱི་སྦྱོར་ལམ་ཆོས་ཅན། འབྲས་བུ་ཁྱད་པར་ཅན་གྱི་རྒྱུ་ཡིན་པའི་
སྒོ་ནས་ཁྱད་པར་དུ་འཕགས་པ་ཡིན་ཏེ། ཐེག་པ་གསུམ་ཆར་གྱི་རྟོགས་པའི་རིགས་ཚང་བའི་
མཐོང་ལམ་གྱི་རྒྱུའི་ངོ་བོ་ཁྱད་པར་ཅན་དུ་འགྱུར་བའི་ཕྱིར། བྱང་སེམས་སྦྱོང་ལམ་པ་ཆོས་ཅན།
ཡོངས་སུ་འཛིན་པ་ཁྱད་པར་ཅན་དང་ལྡན་པ་ཡིན་ཏེ། དགེ་བའི་བཤེས་གཉེན་ཁྱད་པར་ཅན་
མཆོག་གི་སྤྲུལ་པའི་སྐུས་ཐེག་ཆེན་གྱི་ལམ་རྫོགས་པར་སྟོན་པའི་ཐབས་ལ་མཁས་པའི་མཚན་
ཉིད་ཀྱིས་དངོས་སུ་རྗེས་སུ་བཟུང་བའི་ཕྱིར། མཐོང་བ་དང་བསྒོམ་པས་སྤང་པར་བྱ་བའི་ཤེས་
སྒྲིབ་ཀྱི་གཟུང་བ་དང་འཛིན་པའི་རྣམ་པར་རྟོག་པ་རྣམ་པ་བཞི་པོས་ཁྱད་པར་དུ་འཕགས་པ་

ཡིན་ཏེ།བཞི་པོ་འོག་ནས་འཆད་པར་འགྱུར་བའི་ཚུལ་དང་སྤང་གཉེན་དུ་འབྲེལ་བར་འབྱུང་བས་
ཁྱད་པར་དུ་འཕགས་པའི་ཕྱིར། སྦྱོར་ལམ་བཞི་ལ་རྣམ་པར་རྟོག་པ་བཞི་སོ་སོར་སྤང་བྱར་
ལྡན་ཚུལ་ནི་དྲོད་ཀྱིས་ཤེས་སྒྲིབ་ཀུན་ནས་ཉོན་མོངས་གཟུང་རྟོག་མངོན་འགྱུར་བ་མགོ་གནོན་
པ་ཙམ་ཤེས་སྒྲིབ་རྣམ་བྱང་གཟུང་རྟོག་མངོན་འགྱུར་བ་མགོ་གནོན་མི་ནུས། རྩེ་མོས་དེ་ནུས་པ་
ཙམ་ཤེས་སྒྲིབ་རྫས་འཛིན་རྟོག་པ་མངོན་གྱུར་པ་མགོ་གནོན་མི་ནུས། བཟོད་པས་དེ་ནུས་པ་
ཙམ་ཤེས་སྒྲིབ་བཏགས་འཛིན་རྟོག་པ་མངོན་གྱུར་པ་མགོ་གནོན་མི་ནུས། ཆོས་མཆོག་གིས་
བཏགས་འཛིན་རྟོག་པ་མངོན་འགྱུར་བ་མགོ་གནོན་ནུས་ཞེས་པར་འགྱུར་ལ། ཀུན་ནས་ཉོན་
མོངས་བྱེད་དུ་ལྡན་པའི་དོན་ཡང་སྦྱོར་ལམ་ལ་གནས་པའི་བྱང་སེམས་རྣམས་ཀྱིས་གཟུང་འཛིན་
བདེན་པར་འཛིན་པའི་རྣམ་རྟོག་ཆེད་དུ་གཏད་ནས་སྤངས་བྱའི་གཙོ་བོར་བྱེད་པའི་དོན་ཏེ། བྱང་
ཆུབ་སེམས་དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་པའོ་ཞེས་གསུངས་པ་ལྟར་རོ། །
གཉིས་པ་ནི། ཐེག་ཆེན་གྱི་སྦྱོར་ལམ་དེ་ཉིད་དམན་པའི་སྦྱོར་ལམ་ལས་ཁྱད་པར་དུ་འཕགས་
པའི་རྒྱུ་མཚན་ཡོད་དེ། ཉན་རང་དེ་དག་གི་དྲོ་བར་གྱུར་པ་ལ་སོགས་བའི་དགེ་བའི་རྩ་བ་ནི་ཉན་
ཐོས་ཀྱི་ཐེག་པའི་ཚུལ་གྱིས་རྣམ་གཞག་བྱེད་པའི་ཤིང་རྟ་ཆེན་པོའི་ལུགས་ལས་ཟག་བཅས་ཀྱིས་
བསྡུས་པའི་གཟུགས་སུ་རུང་བ་ལ་སོགས་པའི་མཚན་ཉིད་ཀྱི་དངོས་པོའི་བདག་ཉིད་ཀྱི་སྡུག་
ཀུན་གྱི་བདེན་པ་དག་པ་བ་དང་འགོག་ལམ་གྱི་བདེན་པ་དག་པ་བ་བཞི་ལ་དམིགས་པ་དང་
བདག་ཏུ་ལྟ་བའི་གཉེན་པོ་ཙམ་ཉིད་ཀྱིས་མི་རྟོག་པ་ལ་སོགས་པའི་རྣམ་པར་ཞུགས་པ་དང་།
ཉན་ཐོས་རང་གི་ཐེག་པ་རྟོགས་པ་ཁོ་ནའི་རྒྱུའི་ཆེད་དུ་དང༌། ཐབས་ཤེས་ཁྱད་པར་ཅན་སྟོན་
པའི་ཡོངས་སུ་འཛིན་པ་དང་བྲལ་བ་དང༌། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་རྣམ་པ་
བཞི་དང་སྤང་གཉེན་དུ་མི་ལྡན་པར་འབྱུང་ངོ་ཞེས་འབྱུང་བའི་ཕྱིར། བདེན་བཞི་དག་པ་བ་ལ་དམིགས་
པའི་དོན་ནི། ཐེག་དམན་སྦྱོར་ལམ་གྱིས་བདེན་པའི་ཁྱད་ཆོས་དམིགས་ཡུལ་དུ་མེད་པར་དེའི་
ངོ་བོ་ཙམ་ལ་དམིགས་པ་ལ་བྱ་སྟེ། སྤྱིར་ཁྱད་ཆོས་སྤངས་པའི་བདེན་བཞི་ཡོད་པར་སྟོན་པ་མ་

ཡིན་ནོ། །སྙིང་པོ་དྲིལ་ན་བྱང་སེམས་སྦྱོར་ལམ་ཁྱད་པར་ལྔ་ལྡན་དང་། ཉན་རང་གི་སྦྱོར་ལམ་
ཁྱད་པར་ལྔ་བྲལ་དུ་བསྟན་ཅིང་བསྒྲུབ་པའོ།
གཉིས་པ་དམིགས་ཚུལ་བཅུ་གཉིས་བཞིར་བསྡུ་བ་ལ་བཞི། དངོས་དང་། རྣམ་པ་གཞན་གྱི་
སྒོ་ནས་དམིགས་པ། དེ་འདིར་དངོས་སུ་མི་སྟོན་པའི་རྒྱུ་མཚན། རྩོད་པ་སྤང་བའོ། །དང་པོ་ནི།
བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་ཆ་དང་མཐུན་པ་རྣམས་ཆོས་ཅན།
པའི་འཛིན་སྟངས་ཇི་ལྟར་སྲིད་པ་བཞིན་བདེན་པ་བཞིའི་དངོས་པོ་ལ་དམིགས་པ་ཡིན་ཏེ། ལམ་
རྫོགས་པར་ཉམས་སུ་ལེན་པ་ལ་ཐབས་མཁས་པའི་སྟོབས་ཀྱིས་བཟོད་འབྲིང་གི་གནས་སྐབས་
ཁ་ཅིག་ཏུ་ནི་རྒྱུའི་སྒོ་ནས། ཆོས་མཆོག་ཆུང་ངུའི་གནས་སྐབས་ཁ་ཅིག་ཏུ་ནི་འབྲས་བུའི་སྒོ་ནས།
བཟོད་པ་ཆུང་ངུའི་གནས་སྐབས་ཁ་ཅིག་ཏུ་ནི་བདེན་གཉིས་ཀྱི་ངོ་བོ་ཉིད་ཀྱི་སྒོ་ནས། དེ་ལས་
གཞན་དགུའི་གནས་སྐབས་ཁ་ཅིག་ཏུ་ནི་ཆོས་ཉིད་ཀྱི་རྣམ་པའི་སྒོ་ནས་དེ་ལ་དམིགས་པའི་ཕྱིར།
གཉིས་པ་ནི། སྔ་མ་ཉན་ཐོས་ཀྱི་སྦྱོར་ལམ་བཞིན་དུ་མི་རྟག་སོགས་རྣམ་པ་གཞན་གྱིས་ཀྱང་
བདེན་པ་བཞི་ལ་ཀུན་ཏུ་དམིགས་སོ་ཞེས་བྱ་བར་ཤེས་པར་བྱ་སྟེ། སྐབས་དེར་ཉོན་མོངས་
པའི་དཔལ་གཞོམ་པ་དང་། འཁོར་བ་ལ་ཡིད་འབྱུང་བསྐྱེད་པ་དང༌། དམན་པའི་རིགས་ཅན་
རྗེས་སུ་བཟུང་བའི་ཆེད་དུ་སྐྱེས་བུ་འབྲིང་དང་ཐུན་མོང་བའི་བསམ་པ་སྦྱང་དགོས་པའི་ཕྱིར།
གསུམ་པ་ནི། དམིགས་ཚུལ་དེ་འདིར་དངོས་སུ་རྒྱས་པར་མ་སྤྲོས་པ་རྒྱུ་མཚན་དང་བཅས་པ་
ཡིན་ཏེ། མདོར་བསྡུས་ཏེ་རྩ་བའི་ཚིག་དོན་རྣམ་པར་དཀྲོལ་བ་ཙམ་དུ་བརྗོད་འདོད་པའི་ཕྱིར།
བཞི་པ་ནི། ཐེག་ཆེན་གྱི་སྦྱོར་ལམ་གྱིས་རྣམ་པ་མཐའ་ཡས་པའི་སྒོ་ནས་བདེན་བཞི་ལ་དམིགས་
པ་མི་འཐད་པར་ཐལ། མཛོད་ལས། དྲི་མེད་བཅུ་དྲུག་གཞན་རྣམ་མེད། ཅེས་བདེན་པའི་སྟེང་
དུ་མི་རྟག་སོགས་བཅུ་དྲུག་ལས་མང་བའི་རྣམ་པ་མེད་པར་གསུངས་པའི་ཕྱིར་ཞེ་ན། ཐེག་པ་
གཞན་ཐེག་ཆེན་གྱི་སྡེ་སྣོད་ལ་བརྟེན་ནས་ནི་སྐབས་འདིར་མ་ཟད་གོང་འོག་གང་དུ་ཡང་སུན་
འབྱིན་པ་བརྗོད་པར་མི་བྱ་སྟེ། རྒྱུ་མཚན་གང་གིས་ཕྱིར་ན། ཐེག་ཆེན་སྦྱོར་ལམ་གྱི་རྣམ་པ་

མཐའ་ཡས་པའི་སྒོ་ནས་བདེན་བཞི་ལ་དམིགས་པ་འདི་ནི་ཐེག་པ་ཆེན་པོའི་རིགས་ཅན་ལ།
ཐེག་པ་ཆེན་པོའི་སྡེ་སྣོད་ཚད་མར་བྱས་པའི་རྣམ་པར་བཞག་པ་སྔ་མ་ལས་གཞན་ཁོ་ན་ཡིན་པ་
དེའི་ཕྱིར། 
གཉིས་པ་རྒྱས་པར་བཤད་པ་ལ། ཁྱད་ཆོས་སྔ་མ་གསུམ་བཤད། རྟོག་པའི་ཁྱད་ཆོས་དང་།
ཡོངས་འཛིན་བཤད་པའོ། །དང་པོ་ལ་སྤྱིའི་མཚམས་སྦྱར། སོ་སོའི་དོན་བཤད། བརྗོད་ཚུལ་ལ་
རྩོད་པ་སྤང་བའོ། །དང་པོ་ནི། ཐེག་ཆེན་སྦྱོར་ལམ་གྱི་དམིགས་པ་དང་རྣམ་པའི་ཁྱད་པར་ཇི་
ལྟ་བུ་ཡིན་ཞེ་ན། དེའི་དམིགས་པ་དང་རྣམ་པ་དག་བར་སྐབས་ཀྱི་ཚིགས་སུ་བཅད་པ་བདུན་
གྱིས་བཤད། གཉིས་པ་ལ་བཞི་ཡོད་པའི་དང་པོ་དྲོད་ཀྱི་དམིགས་རྣམ་རྒྱུའི་ཁྱད་པར་དང་བཅས་
པ་ལ་གཉིས་ལས། རྩ་བ་དང་། འགྲེལ་པའོ། །དང་པོ་ནི་བདེན་པའི་རྟེན་ཅན་མི་རྟག་པ་ལ་
སོགས་པ་བཅུ་དྲུག་ཆོས་ཅན། ཐེག་ཆེན་གྱི་སྦྱོར་ལམ་དྲོད་ཆུང་ངུའི་དམིགས་པ་ཡིན་ཏེ། དེས་
སྒྲོ་འདོགས་བཅད་པར་བྱ་བའི་གཞི་ཡིན་པའི་ཕྱིར། བདེན་པ་བཞི་པོ་དེ་ཡི་ནི་ཁྱད་ཆོས་བཅུ་
དྲུག་ལ་བདེན་པར་མངོན་པར་ཞེན་པ་ལ་སོགས་པ་འགོག་པའི་དྲོད་ཆུང་ངུའི་ཡེ་ཤེས་ཆོས་
ཅན། དྲོད་ཆུང་ངུའི་རྣམ་པ་ཡིན་ཏེ། དེའི་དམིགས་པའི་ཆོས་ལ་ལོགས་ཕྱོགས་སུ་སྒྲོ་འདོགས་
པ་འགོག་པའི་དྲོད་ཆུང་ངུའི་ཡེ་ཤེས་ཡིན་པའི་ཕྱིར། རྟགས་ཆོས་དོན་གསུམ་འདི་བཞིན་དམིགས་
རྣམ་ལྷག་མ་རྣམས་ལ་ཡང་སྦྱར་རོ། །དེ་ཆོས་ཅན། འབྲས་བུ་ཁྱད་པར་ཅན་གྱི་རྒྱུ་བྱེད་དེ། ཐེག་
པ་གསུམ་ཆར་གྱི་རྟོགས་རིགས་ཚང་བ་མཐོང་ལམ་འཐོབ་པའི་རྒྱུ་བྱེད་པའི་ཕྱིར། གཟུགས་
སོགས་འདུ་འགོད་བདེན་པ་བ་དང་བྲལ་བའི་བདེན་པ་བཞི་ནི་དྲོད་འབྲིང་གི་དམིགས་པ་དང་།
མིང་རྒྱུན་གནས་པ་དང་བྲལ་བ་དང་གནས་པ་དོན་དམ་པར་མེད་པར་རྟོགས་པའི་དྲོད་འབྲིང་
གི་ཡེ་ཤེས་ནི་དེའི་རྣམ་པར་བྱ་ཞིང༌། གཟུགས་སོགས་བརྡར་བཏགས་པས་ཁྱད་པར་དུ་བྱས་
པའི་བདེན་པ་བཞི་ནི་དྲོད་ཆེན་པོའི་དམིགས་པ་དང་། གཟུགས་སོགས་དོན་དམ་པར་བརྗོད་
དུ་མེད་པར་རྟོགས་པའི་ཡེ་ཤེས་ནི་དེའི་རྣམ་པའོ། །གཟུགས་སོགས་བརྡར་བཏགས་པས་ཁྱད་

པར་དུ་བྱས་པའི་བདེན་བཞི་དྲོད་ཆེན་པོའི་དམིགས་པར་བཤད་པ་ནི། དྲོད་ཆེན་པོ་ནས་གཟུགས་
སོགས་བརྡར་བཏགས་པ་ལ་དམིགས་ནས་བདེན་པ་བཞི་ལ་སྒྲོ་འདོགས་གཅོད་པ་གོ་བའི་ཆེད་
ཡིན་ལ། གཅོད་ལུགས་ཀྱང་དེ་ལ་དམིགས་པའི་བདེན་འཛིན་ཀུན་འབྱུང་བདེན་པ་དང༌། དེས་
དྲངས་པའི་བསམ་གྱིས་མི་ཁྱབ་པའི་འཆི་འཕོ་སྡུག་བསྔལ་བདེན་པ་དང༌། དེ་གཉིས་ཟད་པར་
སྤངས་པའི་ཆོས་སྐུ་འགོག་བདེན་དང༌། དེ་ཐོབ་པའི་དོན་དུ་གཟུགས་སོགས་བརྡར་བཏགས་
པ་དོན་དམ་པར་བརྗོད་དུ་མེད་པར་རྟོགས་པའི་ཡེ་ཤེས་ལམ་གྱི་བདེན་པ་སྒོམ་དགོས་པར་
ཤེས་པ་དེ་ཡིན། གཞན་རྣམས་ལ་ཡང་དེའི་རིགས་པ་བསྒྲེའོ། །
གཉིས་པ་འགྲེལ་པ་ལ་སོ་སོར་བཤད་པ་དང༌། བསྡུས་ཏེ་བསྟན་པའོ། །དང་པོ་ནི། དམིགས་
རྣམ་མང་དུ་ཡོད་པ་དེ་ལ་སྡུག་བསྔལ་ལ་སོགས་པའི་བདེན་པ་བཞི་ལ་བརྟེན་པ་མི་རྟག་པ་ལ་
སོགས་པའི་རྣམ་པ་བཅུ་དྲུག་དྲོད་ཆུང་ངུའི་དམིགས་པ་ཡིན་ནོ། །སྡུག་བསྔལ་ལ་སོགས་པའི་
བདེན་པ་བཞི་ལ་བདེན་པར་མངོན་པར་ཞེན་པ་དང་། ལྷག་པར་དམིགས་པ་དང་། ཕྱིན་ཅི་ལོག་
སོ་གད་གི་རྒྱུ་མཚན་བཟུང་ནས་ཀུན་ཤེས་པ་ལ་སོགས་པ་འགོག་པའི་དྲོད་ཆུང་ངུའི་ཡེ་ཤེས་ནི་དེའི་
རྣམ་པ་ཡིན་ནོ། །ཐེག་ཆེན་གྱི་སྦྱོར་ལམ་དྲོ་བ་ལ་སོགས་པ་བཞི་པོ་ཐམས་ཅད་ཀྱང་ཆོས་ཅན།
ཐེག་པ་གསུམ་ཆར་གྱི་རྟོགས་པའི་རིགས་འཐོབ་པའི་མཐོང་ལམ་གྱི་རྒྱུའི་ངོ་བོ་ཉིད་ཡིན་པར་
ཁོང་དུ་ཆུད་པར་བྱ་སྟེ། དེའི་རྗེས་མཐུན་གྱི་ཐབས་དམ་པ་ཡིན་པའི་ཕྱིར། གཟུགས་ལ་སོགས་
པ་སྒྲུབ་པ་དང་དགག་པ་དེ་དག་མོས་པ་ཡིད་བྱེད་ཀྱིས་གྲངས་བཞིན་དུ་དོན་དམ་པར་མི་
དམིགས་ཤིང༌། དེ་ཁོ་ན་ཉིད་ཡིད་ལ་བྱེད་པ་དག་གིས་མ་མཐོང་བ་ཞེས་བྱ་བས་ཁྱད་པར་དུ་
བྱས་པའི་བདེན་པ་བཞི་ནི་དྲོད་འབྲིང་གི་དམིགས་པ་ཡིན་ནོ། །མིང་ཐམས་ཅད་དོན་དམ་པར་
མེད་པ་ཉིད་ཀྱིས་མིང་གི་རྒྱུན་མི་འདྲ་བ་དང་རིགས་རྒྱུན་འདྲ་བར་འཇུག་པའི་མཚན་ཉིད་དག་
དོན་དམ་པར་མེད་པར་རྟོགས་པའི་དྲོད་འབྲིང་གི་ཡེ་ཤེས་ནི་དེའི་རྣམ་པ་ཡིན་ནོ། །གཟུགས་
ནས་སངས་རྒྱས་ཞེས་བྱ་བའི་བར་གྱི་ཆོས་ཐམས་ཅད་བརྡར་བཏགས་པའི་ཆོས་མིང་གི་ཐ་སྙད་

པ་ཙམ་གྱིས་ཁྱད་པར་དུ་བྱས་པའི་བདེན་པ་བཞི་ནི་དྲོད་ཆེན་པོའི་དམིགས་པ་ཡིན་ནོ། །དགེ་
བ་ལ་སོགས་པ་ཉིད་ཀྱི་ཆོས་གང་དུ་ཡང་དོན་དམ་པར་བརྗོད་དུ་མེད་པར་རྟོགས་པའི་དྲོད་ཆེན་
པོའི་ཡེ་ཤེས་ནི་དེའི་རྣམ་པ་ཡིན་ནོ། །གཉིས་པ་ནི། ཐེག་ཆེན་གྱི་སྦྱོར་ལམ་དྲོ་བར་གྱུར་པ་
དམིགས་པ་དང་རྣམ་པ་དང་ལྡན་པ་རྣམ་པ་གསུམ་ཡོད་དེ། དེ་ལྟར་སྒྲུབ་ཟིན་པ་དེས་ན་སྟེ་དེའི་
ཕྱིར། སྦྱོར་ལམ་དང་པོ་འདི་ལ་དྲོ་བར་གྱུར་པ་ཞེས་བརྗོད་པའི་རྒྱུ་མཚན་ཡོད་དེ།མཐོང་ལམ་
རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་པའི་ཕྱིར། གཉིས་པ་རྩེ་མོ་ལ། རྩ་བ་དང༌།
འགྲེལ་པའོ། །དང་པོ་ལ་བདེན་པ་རྣམ་པར་མ་བཞག་པ་དང་བཞག་པ་གཉིས་ལས། དང་པོ་
ནི་གཟུགས་ལ་སོགས་པ་དོན་དམ་པར་མི་གནས་པ་དེ་དག་ནི་དོན་དམ་པར་དེའི་ངོ་བོར་རང་
བཞིན་མེད་པས་ཁྱད་པར་དུ་བྱས་པ་ནི་རྩེ་མོ་ཆུང་ངུའི་དམིགས་པ་དང༌། གཟུགས་སོགས་དེའི་
ཆོས་ཉིད་དེ་དག་གཅིག་གི་རང་བཞིན་གཅིག་ཏུ་རྟོགས་པའི་རྩེ་མོ་ཆུང་ངུའི་ཡེ་ཤེས་ནི་དེའི་རྣམ་
པ་ཡིན་ནོ། །གཉིས་པ་ནི་གཟུགས་ལ་སོགས་པ་དེ་རྣམས་དེའི་ངོ་བོས་སྟོང་པས་དོན་དམ་པར་
མི་རྟག་པ་ལ་སོགས་པར་མི་གནས་པས་ཁྱད་པར་དུ་བྱས་པའི་བདེན་པ་བཞི་ནི་རྩེ་མོ་ཆུང་ངུའི་
དམིགས་པ་དང་། མི་རྟག་པ་སོགས་དང་དེའི་ཆོས་ཉིད་དེ་དག་གཅིག་གི་རང་བཞིན་གཅིག་ཏུ་
རྟོགས་པའི་རྩེ་མོ་ཆུང་ངུའི་ཡེ་ཤེས་ནི་དེའི་རྣམ་པ་ཡིན་ནོ། །ཆོས་རྣམས་དོན་དམ་པར་མཚན་
མར་མི་འཛིན་པ་གང་ཡིན་པས་ཁྱད་པར་དུ་བྱས་པའི་བདེན་པ་བཞི་ནི་རྩེ་མོ་འབྲིང་གི་དམིགས་
པ་དང་། གཟུགས་སོགས་དེ་དག་བདེན་པར་གྲུབ་པའི་མཚན་མར་མི་མཐོང་བར་རྟོགས་པའི་
ཡེ་ཤེས་ནི་རྩེ་མོ་འབྲིང་གི་རྣམ་པ་ཡིན་ནོ། །དོན་དམ་ལ་དཔྱོད་པའི་ཤེས་རབ་ཀྱིས་ནི་ཡོངས་
སུ་རྟོག་པ་སྟེ་བརྟགས་པས་ཁྱད་པར་དུ་བྱས་པའི་བདེན་པ་བཞི་ནི་རྩེ་མོ་ཆེན་པོའི་དམིགས་པ་
དང༌། འཁོར་གསུམ་པོ་ཐམས་ཅད་བདེན་པར་དམིགས་སུ་མེད་པར་རྟོགས་པའི་རྩེ་མོ་ཆེན་
པོའི་ཡེ་ཤེས་ནི་དེའི་རྣམ་པའོ། །
གཉིས་པ་འགྲེལ་པ་ལ། བཤད་པ་དང་། བསྡུ་བའོ། །དང་པོ་ནི། གཟུགས་ལ་སོགས་པ་ནི་

དོན་དམ་པར་རང་གི་ངོ་བོ་དང་བྲལ་བའི་ངོ་བོ་ཉིད་ཡིན་པས་དོན་དམ་པར་རང་གི་ངོ་བོས་
སྟོང་པ་ཉིད་ཀྱིས་གཟུགས་ལ་སོགས་པ་ལ་དོན་དམ་པར་མི་གནས་པ་ཞེས་བྱ་བས་ཁྱད་པར་དུ་
བྱས་པའི་བདེན་པ་བཞི་ནི་རྩེ་མོ་ཆུང་ངུའི་དམིགས་པ་དང་། གཟུགས་ལ་སོགས་པ་དེ་དག་ལ་
དོན་དམ་པར་རྟག་པ་དང་མི་རྟག་པ་ལ་སོགས་པ་ཉིད་དུ་མི་གནས་པར་རྟོགས་པའི་རྩེ་མོ་ཆུང་
ངུའི་ཡེ་ཤེས་ནི་དེའི་རྣམ་པ་ཡིན་ནོ། །སྟོང་པ་ཉིད་ལ་དོན་དམ་པར་མི་རྟོག་པ་ལ་སོགས་པ་
མེད་པ་ཉིད་ཡིན་ཏེ། དོན་དམ་པར་གཟུགས་ལ་སོགས་པའི་ཆོས་ཐམས་ཅད་དང་སྟོང་པ་ཉིད་
དག་ཕན་ཚུན་བདེན་སྟོང་དུ་ངོ་བོ་གཅིག་ཡིན་པའི་ཕྱིར། མི་རྟག་པ་ཉིད་ལ་སོགས་པ་དང་སྟོང་
པ་ཉིད་དག་ཕན་ཚུན་བདག་ཉིད་གཅིག་པ་ཞེས་བྱ་བས་ཁྱད་པར་དུ་བྱས་པའི་བདེན་པ་བཞི་ནི་
རྩེ་མོ་འབྲིང་གི་དམིགས་པ་ཡིན་ནོ། །མི་རྟག་པ་ལ་སོགས་པ་རྣམས་དང་དེའི་སྟོང་པ་ཉིད་ནི་
ཆོས་ཅན། དོན་དམ་པར་རང་གི་ངོ་བོ་ཉིད་མེད་པ་ཡིན་ཏེ། བདེན་པས་སྟོང་པའི་ཆོས་ཀྱི་
དབྱིངས་ཀྱི་ངོ་བོ་ཉིད་ཡིན་པའི་ཕྱིར། བདེན་པའི་ངོ་བོ་ཉིད་བཀག་པས་གཟུགས་ལ་སོགས་པ་
ལ་དོན་དམ་པར་རང་གིར་མི་བྱེད་པར་རྟོགས་པའི་རྩེ་མོ་འབྲིང་གི་ཡེ་ཤེས་ནི་དེའི་རྣམ་པ་ཡིན་
ནོ། །དོན་དམ་པར་ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་དོན་དམ་པར་
སྔོན་པོ་ལ་སོགས་པའི་མཚན་མར་མི་མཐོང་བ་ཞེས་བྱ་བས་ཁྱད་པར་དུ་བྱས་པའི་བདེན་པ་
བཞི་ནི་རྩེ་མོ་ཆེན་པོའི་དམིགས་པ་ཡིན་ནོ། །དོན་དམ་དཔྱོད་པའི་ཤེས་རབ་ཀྱིས་ཡང་དག་
པར་ཆོས་རབ་ཏུ་རྣམ་པར་འབྱེད་པས་དངོས་པོ་ཐམས་ཅད་འཁོར་གསུམ་དུ་བདེན་པར་མི་
དམིགས་པར་ངེས་པར་རྟོགས་པ་ཞེས་བྱ་བའི་རྩེ་མོ་ཆེན་པོའི་ཡེ་ཤེས་ནི་དེའི་རྣམ་པ་ཡིན་ནོ། །
གཉིས་པ་ནི། སྦྱོར་ལམ་རྩེ་མོར་གྱུར་པ་དམིགས་པ་དང་རྣམ་པ་དང་ལྡན་པ་གསུམ་ཡོད་དེ།
དེ་ལྟར་བསྒྲུབ་ཟིན་པ་དེས་ནའི་ཕྱིར། སྦྱོར་ལམ་འདི་ཆོས་ཅན་ཁྱོད་ལ་རྩེ་མོར་གྱུར་པ་ཞེས་
བརྗོད་པའི་རྒྱུ་མཚན་ཡོད་དེ། དྲོད་མན་ཆད་དུ་ལོག་ལྟས་དགེ་རྩ་གཅོད་སྲིད་པས་དགེ་བའི་རྩ་
བ་གཡོ་བ་ཡིན་ལ། ཁྱོད་དེ་ལས་རབ་ཏུ་གྱུར་པའི་རྩེ་མོ་ཡིན་པའི་ཕྱིར། གསུམ་པ་བཟོད་པ་ལ་

རྩ་བ་དང་། འགྲེལ་པའོ། །དང་པོ་ནི། གཟུགས་སོགས་དོན་དམ་པར་ངོ་བོ་ཉིད་མེད་པ་ཉིད་ཀྱིས་
ཁྱད་པར་དུ་བྱས་པའི་བདེན་པ་བཞི་ནི་བཟོད་པ་ཆུང་ངུའི་དམིགས་པ་དང༌། གཟུགས་སོགས་
དོན་དམ་པར་མེད་པ་ཉིད་ཐ་སྙད་པའི་ངོ་བོ་ཉིད་དུ་རྟོགས་པའི་བཟོད་པ་ཆུང་ངུའི་ཡེ་ཤེས་ནི་
དེའི་རྣམ་པའོ། །གཟུགས་ལ་སོགས་པ་དེ་དག་སྐྱེ་བ་འཁོར་བ་དང་། ངེས་པར་འབྱུང་བ་མྱང་
འདས་དོན་དམ་པར་མེད་པས་ཁྱད་པར་དུ་བྱས་པའི་བདེན་པ་བཞི་ནི་བཟོད་པ་འབྲིང་གི་དམིགས་
པ་དང༌། བདེན་བཞི་ལ་ཚུལ་དེ་ལྟར་དམིགས་ནས་བསྒོམ་པས་ལུས་སོགས་རྣམ་པར་དག་པར་
རྟོགས་པའི་བཟོད་པ་འབྲིང་གི་ཡེ་ཤེས་ནི་དེའི་རྣམ་པའོ། །གཟུགས་སོགས་དེ་དག་དོན་དམ་
པར་མཚན་མ་མེད་པས་ཁྱད་པར་དུ་བྱས་པའི་བདེན་པ་བཞི་ནི་བཟོད་པ་ཆེན་པོའི་དམིགས་པ་
དང་། དོན་དམ་པར་དེའི་མཚན་མར་མི་བརྟེན་པས་ཏེ་གནས་བྱར་མེད་པར་རྟོགས་པས་ཡིད་
བྱེད་གཉིས་ཀྱིས་མཚན་མར་མོས་པ་མ་ཡིན་པ་དང་། འདུ་ཤེས་མེད་པར་རྟོགས་པའི་བཟོད་པ་
ཆེན་པོའི་ཡེ་ཤེས་ནི་དེའི་རྣམ་པའོ། །
གཉིས་པ་འགྲེལ་པ་ལ། སོ་སོར་བཤད་པ་དང་། དོན་བསྡུ་བའོ། །དང་པོ་ནི་འདིས་མཚོན་
པར་བྱེད་པས་མཚན་ཉིད་ཀྱི་ངོ་བོ་དང་། འདི་མཚོན་པར་བྱ་བས་ངོ་བོ་ཉིད་ཀྱི་མཚན་ཉིད་དག་
བདེན་པས་སྟོང་པ་ཉིད་དུ་གཅིག་པ་ཉིད་ཀྱིས། གཟུགས་ལ་སོགས་པའི་ངོ་བོ་ཉིད་དོན་དམ་
པར་མེད་པ་ཉིད་ཅེས་བྱ་བས་ཁྱད་པར་དུ་བྱས་པའི་བདེན་པ་བཞི་ནི་བཟོད་པ་ཆུང་ངུའི་དམིགས་
པ་དང་། སྐྱེ་བོ་དམིགས་པ་ཅན་གྱི་ངོ་བོར་གཟུགས་ལ་སོགས་པ་དོན་དམ་པར་དངོས་པོ་མེད་
པ་ཉིད་ཐ་སྙད་དུ་གཟུགས་ཀྱི་ངོ་བོ་ཉིད་དོ་ཞེས་བྱ་བར་རྟོགས་པའི་བཟོད་པ་ཆུང་ངུའི་ཡེ་ཤེས་
ནི་དེའི་རྣམ་པ་ཡིན་ནོ། །དོན་དམ་པར་འཁོར་འདས་མེད་དེ། དོན་དམ་པར་རང་བཞིན་གྱིས་
མ་སྐྱེས་པ་ཉིད་ཀྱིས་སོ། །གཟུགས་ལ་སོགས་པ་ལ་དོན་དམ་པར་སྐྱེ་བ་འཁོར་བ་ཡང་མེད་མྱ་
ངན་ལས་འདས་པ་ཡང་མེད་པ་ཞེས་བྱ་བས་ཁྱད་པར་དུ་བྱས་པའི་བདེན་པ་བཞི་ནི་བཟོད་པ་
འབྲིང་གི་དམིགས་པ་ཡིན་ནོ། །ཆོས་ཐམས་ཅད་ཀྱི་རང་གི་ངོ་བོ་བདག་མེད་དུ་རྟོགས་པ་ཁོ་

ནས་ལུས་ལ་སོགས་པ་སྒོ་གསུམ་དང་། མཚན་བཟང་པོ་དང་ཞིང་ལ་སོགས་པ་རྣམ་པ་ཐམས་
ཅད་དུ་རྣམ་པར་དག་པ་ཐོབ་པར་འགྱུར་བ་ཞེས་བྱ་བར་རྟོགས་པའི་བཟོད་པ་འབྲིང་གི་ཡེ་ཤེས་
ནི་དེའི་རྣམ་པ་ཡིན་ནོ། །དོན་དམ་པར་རང་དང་སྤྱིའི་མཚན་ཉིད་མི་འཐད་པར་ཆོས་ཐམས་
ཅད་མཚན་མ་མེད་པ་ཉིད་དོ། །ཞེས་བྱ་བས་ཁྱད་པར་དུ་བྱས་པའི་བདེན་པ་བཞི་ནི་བཟོད་པ་
ཆེན་པོའི་དམིགས་པ་ཡིན་ནོ། །བདེན་པས་སྟོང་པའི་རང་བཞིན་ཁོ་ནས་གཟུགས་ལ་སོགས་
པའི་མཚན་མ་རྣམས་ཀྱི་རྟེན་བདེན་པར་གྲུབ་པ་དང་བྲལ་བ་ཉིད་ཀྱིས་མོས་པ་ཡིད་ལ་བྱེད་
པས་དོན་དམ་པར་མི་མོས་ཤིང་། དེ་ཁོ་ན་ཉིད་ཡིད་ལ་བྱེད་པས་དོན་དམ་པར་ཡོངས་སུ་ཤེས་
པ་མེད་པ་ཞེས་བྱ་བར་རྟོགས་པའི་བཟོད་པ་ཆེན་པོའི་ཡེ་ཤེས་ནི་དེའི་རྣམ་པ་ཡིན་ནོ། །གཉིས་
པ་བསྡུ་བ་ནི། བཟོད་པར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་ཡོད་དེ་དེ་
ལྟར་སྒྲུབས་ཟིན་པ་དེའི་ཕྱིར། སྦྱོར་ལམ་གསུམ་པ་འདི་ཆོས་ཅན། ཁྱོད་ལ་བཟོད་པར་གྱུར་པ་
ཞེས་བཤད་པའི་རྒྱུ་མཚན་ཡོད་དེ། ངན་འགྲོ་མེད་པས་ཏེ་དེར་སྐྱེ་བ་སོ་སོར་བརྟག་མིན་གྱིས་
འགོག་པ་འཐོབ་ཅིང་། ཆོས་ཆེན་པོ་སྟོང་པ་ཉིད་ལ་སྐྲག་པ་མངོན་འགྱུར་བ་དང་བྲལ་བས་
བཟོད་པའི་ཆ་ནས་ཡིན་པའི་ཕྱིར། ངན་འགྲོར་མི་སྐྱེ་བ་ནི་ལས་དབང་གིས་ཡིན་གྱི་སྙིང་རྗེའི་
དབང་གིས་སྐྱེ་བ་མི་འགོག་ལ་ངན་འགྲོར་མི་སྐྱེ་ཡང་གཞན་དོན་དུ་དེར་འགྲོ་བའི་རྒྱུ་བ་ནི་ཉན་
ཐོས་ལ་ཡང་ཡོད་པར་བཤད་དོ། །བཞི་པ་ཆོས་མཆོག་ལ་རྩ་བ་དང་། འགྲེལ་པའོ། །དང་པོ་
ནི། བསྒོམ་བྱ་ཏིང་ངེ་འཛིན་དང་ངོ་བོ་གཅིག་པས་ཁྱད་པར་དུ་བྱས་པའི་བདེན་པ་བཞི་ནི་ཆོས་
མཆོག་ཆུང་ངུའི་དམིགས་པ་དང་། ཏིང་ངེ་འཛིན་དེའི་བྱེད་པ་ལྷུན་གྲུབ་ཉིད་དུ་འཇུག་པའི་ཆོས་
མཆོག་ཆུང་ངུའི་ཡེ་ཤེས་ནི་དེའི་རྣམ་པའོ། །ལྐོག་ཏུ་ལུང་སྟོན་པའི་རྒྱུ་ཁྱད་པར་ཅན་དང་ངོ་བོ་
གཅིག་པས་ཁྱད་པར་དུ་བྱས་པའི་བདེན་པ་བཞི་ནི་ཆོས་མཆོག་འབྲིང་གི་དམིགས་པ་དང་།
དོན་དམ་པར་འཁོར་གསུམ་དུ་རློམས་པ་རགས་པ་ཟད་པའི་ཆོས་མཆོག་འབྲིང་གི་ཡེ་ཤེས་ནི་
དེའི་རྣམ་པའོ། །འཁོར་གསུམ་པོ་བདེན་སྟོང་དུ་ཕན་ཚུན་ངོ་བོ་གཅིག་པས་ཁྱད་པར་དུ་བྱས་

པའི་བདེན་པ་བཞི་ནི། ཆོས་མཆོག་ཆེན་པོའི་དམིགས་པ་དང་། ཏིང་ངེ་འཛིན་མཐའ་གང་དུ་
ཡང་རྣམ་པར་མི་རྟོག་པའི་ཆོས་མཆོག་ཆེན་པོའི་ཡེ་ཤེས་ནི་དེའི་རྣམ་པའོ། །དེ་ལྟར་ཐེག་ཆེན་
གྱི་ངེས་འབྱེད་ཆ་མཐུན་བཞི་པོ་ལ་ནི་ཆུང་ངུ་དང་འབྲིང་དང་ཆེན་པོ་གསུམ་གསུམ་ཡོད་པ་ཡིན་
ཏེ། སྒྲུབས་ཟིན་པ་དེའི་ཕྱིར། 
གཉིས་པ་འགྲེལ་པ་ལ་བཤད་པ་དང་། བསྡུ་བའོ། །དང་པོ་ནི། ཆོས་ཐམས་ཅད་དོན་དམ་
པར་སྐྱེ་བ་མེད་པ་དང་། དཔའ་བར་འགྲོ་བ་ལ་སོགས་པའི་ཏིང་ངེ་འཛིན་བསྒོམ་པར་བྱའོ་ཞེས་
བྱ་བའི་ཏིང་ངེ་འཛིན་དང་ངོ་བོ་གཅིག་པའི་བདེན་པ་བཞི་ནི་ཆོས་མཆོག་ཆུང་ངུའི་དམིགས་པ་
ཡིན་ནོ། །སངས་རྒྱས་པ་ན་འཕྲིན་ལས་ལྷུན་གྱིས་གྲུབ་པར་འཇིག་རྟེན་གྱི་ཁམས་ཐམས་ཅད་
དུ་གདུལ་བྱའི་སྐལ་བ་ཇི་ལྟ་བ་བཞིན་དུ་ཏིང་ངེ་འཛིན་གྱི་བྱེད་པ་འཇུག་པ་ཞེས་བྱ་བར་རྟོགས་
པའི་ཆོས་མཆོག་ཆུང་ངུའི་ཡེ་ཤེས་ནི་དེའི་རྣམ་པ་ཡིན་ནོ། །སངས་རྒྱས་པ་ན་འཕྲིན་ལས་ལྷུན་
གྲུབ་ཏུ་འཇུག་སྟེ། བྱང་སེམས་རང་གི་སྨོན་ལམ་དང་། བསོད་ནམས་དང༌། ཡེ་ཤེས་དང་ཆོས་
ཀྱི་དབྱིངས་རྣམ་པར་དག་ཅིང་བསམ་གྱིས་མི་ཁྱབ་པའི་སྟོབས་ཀྱིས་འཇུག་པའི་ཕྱིར། གཟུང་
འཛིན་བདེན་པར་མེད་པ་སྒོམ་པ་ལ་ཡང་དག་པར་ཞུགས་པའི་ཏིང་ངེ་འཛིན་དང་ལྡན་པའི་
རྣལ་འབྱོར་པ་ལ་སངས་རྒྱས་རྣམས་བྱང་ཆུབ་ཏུ་ལུང་སྟོན་པར་མཛད་པ་འདི་ནི་ཆོས་ཉིད་དོ་
ཞེས་བྱ་བས་ཁྱད་པར་དུ་བྱས་པའི་བདེན་པ་བཞི་ནི་ཆོས་མཆོག་འབྲིང་གི་དམིགས་པ་ཡིན་ནོ། །
བྱང་ཆུབ་སེམས་དཔའི་ཏིང་ངེ་འཛིན་གྱི་རང་གི་ངོ་བོ་རྟོགས་པ་ལ་མཉམ་པར་གཞག་པའི་ཚེ་
བདག་ནི་མཉམ་པར་བཞག་པའོ་སྙམ་པ་ལ་སོགས་པའི་བདེན་འཛིན་གྱི་ཤེས་པ་མི་འབྱུང་བར་
རྟོགས་པའི་ཆོས་མཆོག་འབྲིང་གི་ཡེ་ཤེས་ནི་དེའི་རྣམ་པ་ཡིན་ནོ། །དེའི་ཚེ་དེ་ལྟ་བུའི་ཤེས་པ་
མི་འབྱུང་སྟེ། དེའི་ཚེ་བདེན་འཛིན་གྱི་རྣམ་པར་རྟོག་པ་ཐམས་ཅད་སྐྱེ་བ་མི་འཐད་པའི་ཕྱིར།
བདེན་པས་སྟོང་པའི་བསྒོམ་བྱ་ཏིང་ངེ་འཛིན་དང་སྒོམ་པ་པོ་བྱང་ཆུབ་སེམས་དཔའ་དང་། སྒོམ་
བྱེད་ཤེས་རབ་ཀྱི་ཕ་རོལ་ཏུ་ཕྱིན་པ་དང་དོན་གསུམ་ཕན་ཚུན་ངོ་བོ་གཅིག་པས་ཁྱད་པར་དུ་

བྱས་པའི་བདེན་པ་བཞི་ཆོས་ཅན། ཆོས་མཆོག་ཆེན་པོའི་དམིགས་པ་ཡིན་ཏེ་དེའི་སྒྲོ་འདོགས་
བཅད་པར་བྱ་བའི་གཞི་ཡིན་པའི་ཕྱིར། དོན་དམ་པར་ཆོས་ཐམས་ཅད་ཡོད་པ་མ་ཡིན་པ་ཉིད་
ཀྱིས་ཏིང་ངེ་འཛིན་དུ་རྣམ་པར་མི་རྟོག་པ་ནི་སངས་རྒྱས་ཐོབ་པའི་ཐབས་དམ་པའོ། ། ཞེས་བྱ་
བར་རྟོགས་པའི་ཆོས་མཆོག་ཆེན་པོའི་ཡེ་ཤེས་ཆོས་ཅན། ཆོས་མཆོག་ཆེན་པོའི་རྣམ་པ་ཡིན་ཏེ།
དེའི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པ་འགོག་པའི་ཆོས་མཆོག་ཆེན་པོའི་ཡེ་
ཤེས་ཡིན་པའི་ཕྱིར། གཉིས་པ་ནི། ཆོས་ཀྱི་མཆོག་ཅེས་བྱ་བ་དམིགས་པ་དང་རྣམ་པ་དང་ལྡན་
པ་གསུམ་ཡོད་དེ། སྒྲུབ་ཟིན་པ་དེ་ལྟར་ནའི་ཕྱིར། སྦྱོར་ལམ་བཞི་པ་འདི་ལ་ཆོས་མཆོག་ཅེས་
འཆད་པའི་རྒྱུ་མཚན་ཡོད་དེ། མཐོང་ལམ་གྱི་དངོས་རྒྱུ་བྱེད་ཅིང་འཇིག་རྟེན་པའི་ཆོས་ཐམས་
ཅད་ཀྱི་མཆོག་ཡིན་པའི་ཕྱིར། ceལ་ཞེས་པའི་འདུ་ཚིག་གམ་མི བྷསྶ
གསུམ་པ་བརྗོད་ཚུལ་ལ་རྩོད་པ་སྤང་བ་ལ་རྩོད་པ་དང་། ལན་ནོ། དང་པོ་ནི། ཁོ་ན་རེ།
དམིགས་པ་མི་རྟག་ལ་སོགས་པ། བདེན་པའི་རྟེན་ཅན་ཞེས་བྱ་བ་དྲོད་ཆུང་ངུའི་དམིགས་པ་
སྟོན་པའི་སྐབས་མ་གཏོགས་པར་དྲོད་འབྲིང་ལ་སོགས་པ་ལྷག་མ་རྣམས་ཀྱི་དམིགས་པ་དང་
རྣམ་པ་སྟོན་པ་ན། ཁྱད་པར་ཅན་གྱི་ཆོས་བརྗོད་པ་འབའ་ཞིག་གིས་ཐམས་ཅད་དུ་བརྗོད་པ་ནི་
མི་རིགས་ཏེ། དམིགས་པ་ཁྱད་པར་ཅན་གྱི་བདེན་པའི་ཆོས་ཅན་དང་རྣམ་པ་ཁྱད་པར་ཅན་
བདེན་པ་དེའི་སྟེང་དུ་ཆོས་བརྗོད་པར་བྱ་བ་རིགས་པ་ཡིན་ཡང་སྟེ་རིགས་པའི་ཕྱིར་ཞེས་ཟེར་
ན། དངོས་ཟིན་ལ་རྩོད་གཞུང་དུ་མ་སྦྱར་ཡང་དོན་དེ་ལྟར་སྦྱར་བ་ལ་འགལ་བ་མེད་ལ། གསེར་
ཕྲེང་དུ་རྩོད་པ་ལོགས་སུ་བཀོད་ནས་ལན་གཞུང་དུ་མཛད་དེ་འོས་པ་ཡིན་ནོ། ། ་ཡི་
སྐབས་འདིར་སྔ་རབས་པ་ཁ་ཅིག །བདེན་པའི་ཁྱད་ཆོས་བརྗོད་པའི་སྒྲས་དྲོད་འབྲིང་
ཡན་གྱི་དམིགས་རྣམ་བདེན་བཞི་ལས་ངོ་བོ་ཐ་དད་དུ་འཕངས་པས། དེ་རྣམས་བདེན་བཞི་ལ་
བརྟེན་པར་མི་རྟོགས་པར་འགྱུར་རོ་ཞེས་པ་རྩོད་པའི་དོན་དུ་བཤད་པ་ལ། དགག་པ་བྱེད་པ་ན་
དྲོད་འབྲིང་ཡན་གྱི་དམིགས་རྣམ་སྟོན་པའི་རྒྱན་གཞུང་གིས་ཆོས་བརྗོད་འབའ་ཞིག་བརྗོད་པ་

མི་རིགས་པར་ཐལ། དེ་ཡན་གྱི་དམིགས་རྣམ་གཉིས་ཆོས་བརྗོད་དང་ཆོས་ཅན་བརྗོད་པའི་སྒྲ་
གཉིས་ཀས་བརྗོད་པར་རྩོད་པའི་ཕྱིར། ཞེས་སུན་འབྱིན་པ་འབྲེལ་མེད་ཡིན་ཏེ། དེ་ཡན་གྱི་
དམིགས་རྣམ་ཆོས་བརྗོད་ཀྱི་སྒྲས་བརྗོད་ཀྱང་ཆོས་ཅན་བརྗོད་པའི་སྒྲས་མ་བརྗོད་པའི་རྩོད་པ་
ཡིན་པ་མ་གཏོགས། ཆོས་བརྗོད་ཀྱི་སྒྲ་དང་ཆོས་ཅན་བརྗོད་པའི་སྒྲ་གཉིས་ཀས་བརྗོད་ན་དེ་འདྲའི་
རྩོད་པ་འབྱུང་དོན་མེད་པའི་ཕྱིར། ཁ་ཅིག །དམིགས་རྣམ་ལྷག་མ་རྣམས་སྟོན་པའི་སྒྲས་ཆོས་
ཅན་བདེན་བཞི་མི་བརྗོད་པར་ཆོས་བརྗོད་ཀྱི་སྒྲ་འབའ་ཞིག་གིས་བརྗོད་པས་ཆོས་ཅན་མི་གོ་
བའི་སྐྱོན་མེད་ཅེས་ལན་འདེབས་པར་བྱེད། དེ་མི་འཐད་དེ། དེ་ལྟར་ན་ཆོས་བརྗོད་ཀྱི་སྒྲ་དང་
ཆོས་ཅན་བརྗོད་པའི་སྒྲ་གཉིས་བརྗོད་བྱ་ངོ་བོ་ཐ་དད་མེད་པས་ཆོས་བརྗོད་ཀྱི་སྒྲ་ལ་བརྟེན་
ནས་ཆོས་ཅན་གོ་བར་འགྱུར་བའི་ལན་བྱེད་པ་དང་འགལ་བའི་ཕྱིར་ཏེ། སྒྲ་གཉིས་བརྗོད་བྱ་ངོ་
བོ་ཐ་དད་མེད་ན་དམིགས་རྣམ་ལྷག་མ་རྣམས་སྟོན་པའི་སྒྲས་ཆོས་བརྗོད་འབའ་ཞིག་བརྗོད་
ནས་ཆོས་ཅན་མ་བརྗོད་པ་འགལ་བའི་ཕྱིར། གཉིས་པ་ལན་ལ། ཆོས་ཅན་བདེན་བཞི་ལ་བརྟེན་
པར་དངོས་སུ་མ་བརྗོད་པས་དེ་ལྟར་མི་རྟོགས་པའི་སྐྱོན་མེད་པ་དང་། དེ་ལྟར་དངོས་སུ་མ་
བརྗོད་ཀྱང་དོན་གྱིས་གོ་བར་བྱ་བའོ། །དང་པོ་ནི། དམིགས་རྣམ་ལྷག་མ་རྣམས་ཆོས་ཅན་བདེན་
བཞི་ལ་བརྟེན་པར་དངོས་སུ་མ་བརྗོད་ཀྱང་། དེ་ལ་བརྟེན་པར་མི་རྟོགས་པའི་སྐྱོན་མེད་དེ། གཞི་
གཅིག་ལ་ལྟོས་པའི་ཆོས་བརྗོད་པའི་སྒྲ་དང་། ཆོས་ཅན་བརྗོད་པའི་སྒྲ་གཉིས་ལ་ཁྱད་པར་གཞན་
སྤོང་བ་དང་མི་སྤོང་བ་མ་གཏོགས་པར་འདི་དག་ལ་བརྗོད་བྱའི་དོན་གྱི་ཁྱད་པར་ནི་འགའ་ཡང་
མེད་དོ་ཞེས་ཤིང་རྟ་ཆེན་པོ་ཆོས་ཀྱི་གྲགས་པའི་ལུགས་ལས་འབྱུང་བའི་ཕྱིར། དཔེར་བརྗོད་ན་
སྒྲ་མི་རྟག་ཅེས་བརྗོད་པའི་ཚེ་སྒྲ་ཁྱད་གཞི་དང་མི་རྟག་པ་ཁྱད་ཆོས་སུ་གོ་བར་བྱེད་ལ། སྒྲའི་མི་
རྟག་པ་ཞེས་བརྗོད་པ་ན་མི་རྟག་པ་ཁྱད་གཞི་དང་སྒྲ་ཁྱད་ཆོས་སུ་གོ་བར་བྱེད་པས། སྒྲ་ཞེས་
པའི་སྒྲ་སྔ་ཕྱི་གཉིས་ཀས་ཆོས་ཅན་སྒྲའི་ལྡོག་པ་གཅིག་པུ་བརྗོད་པ་འདྲ་ཡང༌། བློ་ཡུལ་དུ་ཁྱད་
པར་གཞན་སྤོང་བ་དང་མི་སྤོང་བའི་སྒོ་ནས་ཆོས་དང་ཆོས་ཅན་སོ་སོར་གོ་བར་བྱེད་པས་ཤེས་

སོ། །གཉིས་པ་ནི། ལན་གྱི་རྣམ་པ་གཅིག་ཏུ་ན་སྡུག་བསྔལ་ལ་སོགས་པའི་བདེན་པར་རྟོགས་
པ་ཁོ་ན་དྲོད་ཆུང་ངུའི་རྣམ་པར་གོ་བར་བྱ་བ་ཡིན་ཏེ། ཆོས་ཅན་བདེན་བཞི་ལ་བདེན་པར་
ར་ཞེན་པ་ལ་སོགས་པ་བཀག་པ་དང་ལྡན་པ་དག་ཏུ་རྟོགས་པའི་དྲོད་ཆུང་ངུའི་ཡེ་ཤེས་
དེ་དེའི་རྣམ་པ་ཡིན་པའི་ཕྱིར། དྲོད་འབྲིང་ལ་སོགས་པའི་རྣམ་པ་འོག་མ་དག་ལ་ཡང་དེ་བཞིན་
དུ་ཤེས་པར་བྱའོ། །ཡང་སྡུག་བསྔལ་ལ་སོགས་པའི་བདེན་པར་རྟོགས་པ་ཁོ་ན་དྲོད་འབྲིང་གི་
དམིགས་པར་བྱ་བ་ཡིན་ཏེ། དེ་ཁོ་ནར་སྒྲུབ་པ་དང་དགག་པ་དང་བྲལ་བས་ཁྱད་པར་དུ་བྱས་
པའི་བདེན་པ་བཞི་དྲོད་འབྲིང་གི་དམིགས་པར་འགྱུར་བའི་ཕྱིར། དྲོད་ཆེན་པོ་ལ་སོགས་པའི་
དམིགས་པ་འོག་མ་དག་ལ་ཡང་ཤེས་པར་བྱའོ། །དེ་ལྟ་ན་ཡང་དམིགས་རྣམ་ལྷག་མ་རྣམས་
སྟོན་པའི་སྐབས་སུ་བདེན་པའི་རྟེན་ཅན་ཞེས་པའི་ཚིག་མི་སྨོས་པའི་རྒྱུ་མཚན་ཡོད་དེ། རྒྱན་གྱི་
ཚིག་ལེའུར་བྱས་པ་བསྡེབ་སླ་བའི་ངོ་བོར་བརྗོད་ཚུལ་ཐ་དད་པར་བརྗོད་པ་ཙམ་ཡིན་པའི་
ཕྱིར། གཉིས་པ་རྟོག་པའི་ཁྱད་ཆོས་ལ། སྤྱིའི་མཚམས་སྦྱར། སོ་སོའི་དོན་བསྡུ་བའོ། །དང་པོ་
ནི། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་བཞི་དང་སྦྱོར་ལམ་བཞི་སྤང་གཉེན་དུ་ལྡན་པ་
ཡང་རྟོག་པའི་ངོ་བོ་དང་དབྱེ་བའི་དོན་གསལ་བར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་
པ་གསུངས།
གཉིས་པ་ལ་མདོར་བསྟན། རྒྱས་བཤད་གཉིས། དང་པོ་ལ་གཟུང་རྟོག་མདོར་བསྟན། འཛིན་
རྟོག་མདོར་བསྟན་གཉིས། དང་པོ་ལ། རྩ་བ་དང་། འགྲེལ་པའོ། །དང་པོ་ནི། ཤེས་སྒྲིབ་གཟུང་
བར་རྟོག་པ་ཆོས་ཅན། རྣམ་པ་གཉིས་ཡོད་དེ། གཞི་ཀུན་ནས་ཉོན་མོངས་པ་དང་དེ་ཡི་གཉེན་
པོའི་རྟེན་ཅན་དུ་དབྱེ་བ་ཡིས་གཉིས་སུ་ཡོད་པའི་ཕྱིར། གཉིས་པོ་དེ་ནི་སོ་སོར་རྣམ་པ་དགུ་
དགུ་ཡོད་དེ། རྨོངས་པ་མ་རིག་པ་དང་རྣམ་བྱང་གི་ཕུང་པོ་སོགས་ལ་དམིགས་པའི་བྱེ་བྲག་
གིས་དེ་ལྟར་ཡོད་པའི་ཕྱིར། གཉིས་པ་ནི། གཟུང་བར་རྣམ་པར་རྟོག་པ་ཆོས་ཅན། རྣམ་པ་
གཉིས་ཡོད་དེ། ཀུན་ནས་ཉོན་མོངས་པ་གཞིའི་རྟེན་ཅན་དང་གཉེན་པོའི་རྟེན་ཅན་ཉིད་ཀྱིས་དེ་

ལྟར་བརྗོད་པའི་ཕྱིར། དེ་གཉིས་ཆོས་ཅན། རྣམ་པ་དགུ་དགུ་ཡོད་དེ། མ་རིག་པ་དང་རྣམ་པར་
བྱང་བའི་ཕུང་པོ་ལ་སོགས་པའི་དམིགས་པའི་རབ་ཏུ་དབྱེ་བས་དེ་ལྟར་ཡོད་པའི་ཕྱིར། ཨོཾ་
གཉིས་པ་ལ། རྩ་འགྲེལ་གཉིས་ལས། དང་པོ་ནི། ཤེས་སྒྲིབ་འཛིན་པར་རྟོག་པའང་ཆོས་
ཅན། རྣམ་པ་གཉིས་སུ་འདོད་དེ། གང་ཟག་རྫས་ཡོད་དུ་འཛིན་པ་དང་སྐྱེས་བུ་བཏགས་པར་
ཡོད་པར་འཛིན་པ་ལ་དམིགས་པའི་རྟེན་ཅན་ཉིད་ཀྱིས་དེ་ལྟར་ཡོད་པའི་ཕྱིར། གཉིས་པོ་དེ་
ལའང་ཆོས་ཅན། སྔ་མ་དེ་བཞིན་དུ་དགུ་དགུ་ཡོད་དེ། རང་དབང་བའི་བདག་སོགས་ཀྱི་ངོ་བོ་
དང་། ཕུང་སོགས་རྟེན་ཅན་དགུ་ཡོད་པ་ལས་དེ་ལྟར་ཡོད་པའི་ཕྱིར། གཉིས་པ་ནི། ཤེས་སྒྲིབ་
འཛིན་པར་རྣམ་པར་རྟོག་པ་ཡང་ཆོས་ཅན། དབྱེ་བ་རྣམ་པ་གཉིས་ཡིན་ཏེ། གང་ཟག་རྫས་སུ་
ཡོད་པར་འཛིན་པ་དང༌། སྐྱེས་བུ་བཏགས་ཡོད་འཛིན་པ་ལ་དམིགས་པའི་སྒོ་ནས་དེ་ལྟར་ཡོད་
པའི་ཕྱིར། གཉིས་པོ་ལའང་ཆོས་ཅན། སོ་སོར་རྣམ་པ་དགུ་དགུ་ཡོད་དེ། བདག་རང་དབང་
ཅན་དུ་འཛིན་པ་དང་། ཕུང་པོ་ལ་སོགས་པ་ལ་སྐྱེས་བུར་བཏགས་པར་ཡོད་པར་འཛིན་པ་ལ་
དམིགས་པ་ཉིད་ཀྱིས་དེ་ལྟར་ཡོད་པའི་ཕྱིར།
གཉིས་པ་རྒྱས་བཤད་ལ། མཚམས་སྦྱར། སོ་སོའི་དོན་བཤད་པ། དོན་བསྡུ་བའོ། །དང་
པོ་ནི། རྟོག་པ་སོ་དྲུག་ཡོད་པ་དེ་ལ་མདོར་བསྡུས་པའི་དོན་ནི་བཤད་ན་འདི་ཡིན་ཏེ་ཞེས་འཆད།
གཉིས་པ་ལ། གཟུང་རྟོག་བཤད། འཛིན་རྟོག་བཤད། དང་པོ་ལ་གཉིས་ཀྱི། དང་པོ་ནི། ཀུན་
ནས་ཉོན་མོངས་གཟུང་རྟོག་ནི། ཀུན་ནས་ཉོན་མོངས་པ་གཞིའི་རྟེན་ཅན་གྱི་ཤེས་སྒྲིབ་གཟུང་
རྟོག་རྣམ་པ་དགུ་ཡོད་དེ། སྡུག་ཀུན་སྤྱི་ལ་དམིགས་པ་གཉིས། ཉོན་མོངས་ཀྱི་བྱེ་བྲག་ལ་དམིགས་
པ་བཞི། སྡུག་བསྔལ་གྱི་བྱེ་བྲག་ལ་དམིགས་པ་གསུམ་ཡོད་པའི་ཕྱིར། དང་པོ་ཡོད་དེ། ཉོན་
མོངས་པའི་ཀུན་འབྱུང་གི་སྤྱི་ཉོན་མོངས་ཅན་གྱི་མ་རིག་པ་དང་སྡུག་བསྔལ་གྱི་སྤྱི་ཟག་བཅས་
ཀྱི་གཟུགས་ལ་སོགས་པའི་ཕུང་པོ་ལ་དམིགས་པ་གཉིས་ཡོད་པའི་ཕྱིར། གཉིས་པ་གྲུབ་སྟེ།
མིང་དང་གཟུགས་ལ་མངོན་པར་ཞེན་པ་འབྲས་བུ་ཕྱིན་ཅི་ལོག་ལ་སྲེད་པ་དང་། རྟག་ཆད་ཀྱི་

མཐའ་གཉིས་ལ་ཆགས་པ་ཤེས་བྱ་ཕྱིན་ཅི་ལོག་ལ་སྲེད་པ་དང་། ཀུན་ནས་ཉོན་མོངས་པ་དང་
རྣམ་པར་བྱང་བ་དོར་བྱ་དང་བླང་བྱར་མི་ཤེས་པ་མ་དད་པ་དང༌། འཕགས་པའི་ལམ་ལ་མངོན་
པར་སྤྲོ་བའི་ཚུལ་གྱིས་མི་གནས་པ་ལེ་ལོ་ལ་དམིགས་པ་རྣམས་སུ་ཡོད་པའི་ཕྱིར། གསུམ་པ་
གྲུབ་སྟེ། སྡུག་བསྔལ་གྱི་བྱེ་བྲག་ཟག་བཅས་ཀྱི་ཚོར་བའི་དམིགས་པ་སིམ་གདུང་བར་མ་གསུམ་
དང་། ཚོར་བའི་རྟེན་ཟག་པ་དང་བཅས་པའི་བདག་གཞན་ལ་སོགས་པ་དང་། ཚོར་བ་སྡུག་བསྔལ་
གྱི་རང་བཞིན་དུ་ཤེས་པ་ན་དེས་ཡིད་འབྱུང་ནས་རྣམ་པར་དག་པ་བསྐྱེད་པ་ལ་སོགས་པ་ལ་
དམིགས་ནས་ལོངས་སྤྱད་བྱར་བདེན་པར་ཞེན་པ་རྣམས་ཡོད་པའི་ཕྱིར། །
གཉིས་པ་རྣམ་བྱང་གཟུང་རྟོག་ནི། གཉེན་པོའི་རྟེན་ཅན་ཤེས་སྒྲིབ་གཟུང་བར་རྣམ་པར་
རྟོག་པ་ཆོས་ཅན། རྣམ་པ་དགུ་ཡོད་དེ། རྣམ་བྱང་གི་ཤེས་བྱ་ལ་དམིགས་པ་ལྔ། སྤྱོད་པ་ལ་
དམིགས་པ་གཅིག །ངོ་བོ་ལ་དམིགས་པ་གསུམ་ཡོད་པའི་ཕྱིར། དང་པོ་གྲུབ་སྟེ། རྣམ་བྱང་གི་
ཕུང་པོ་དང་བདག་རྐྱེན་སྐྱེ་མཆེད་ཀྱིས་བསྡུས་པ་སྐྱེ་བའི་སྒོ་དང་། ཉེར་ལེན་ཁམས་ཀྱིས་བསྡུས་
པ་རིགས་དང་། རྣམ་བྱང་གི་སྐྱེ་བ་རྟེན་འབྲེལ་ལུགས་ལྡོག་སྟེ་ཤེས་བྱ་ཇི་སྙེད་པས་བསྡུས་པ་
བཞི་དང༌། ཇི་ལྟ་བ་སྟོང་པ་ཉིད་ལ་དམིགས་པ་རྣམས་ཡོད་པའི་ཕྱིར། གཉིས་པ་གྲུབ་སྟེ། སྤྱོད་
པ་ཕ་རོལ་དུ་ཕྱིན་པའི་དོན་ལ་དམིགས་ནས་ཞེན་པ་ཡོད་པའི་ཕྱིར། གསུམ་པ་གྲུབ་སྟེ། མཐོང་
བའི་ལམ་དང་སྒོམ་པའི་ལམ་དང་། མི་སློབ་པའི་ལམ་ལ་དམིགས་པ་གསུམ་ཡོད་པའི་ཕྱིར།
གཉིས་པ་འཛིན་རྟོག་ལ་རྫས་འཛིན་རྟོག་པ་དང་། བཏགས་འཛིན་རྟོག་པ་གཉིས་ལས། དང་
པོ་ནི། གང་ཟག་རྫས་སུ་ཡོད་པའི་རྟེན་ཅན་ཤེས་སྒྲིབ་འཛིན་པར་རྣམ་པར་རྟོག་པ་ཆོས་ཅན།
རྣམ་པ་དགུ་ཡོད་དེ། དམིགས་པ་རྫས་འཛིན་དེའི་ཞེན་ཚུལ་གཅིག་དང༌། ཞེན་ཡུལ་གྱི་སྒོ་ནས་
དབྱེ་བ་བརྒྱད་ཡོད་པའི་ཕྱིར། དང་པོ་གྲུབ་སྟེ། བདག་རང་དབང་ཅན་དུ་འཛིན་པའི་འཛིན་པ་
ལ་དམིགས་པ་གཅིག་ཡོད་པའི་ཕྱིར། གཉིས་པ་གྲུབ་སྟེ། རང་དབང་བའི་བདག་གཅིག་པུ་
དང་རྒྱུ་དང་། ལྟ་བ་པོ་ཤེས་པ་པོ་ལ་སོགས་པའི་བདག་ཏུ་འཛིན་པ་ལ་དམིགས་ནས་ལོངས་

སྤྱོད་པ་པོར་བདེན་པར་ཞེན་པ་སྟེ། རིམ་པ་བཞིན་དུ་ཕུང་ཁམས་སྐྱེ་མཆེད་གསུམ་ལ་རང་དབང་
ཅན་གྱི་བདག་ཏུ་འཛིན་པ་དམིགས་པར་བྱས་པ་གསུམ་དང༌། ཀུན་ནས་ཉོན་མོངས་པ་ལ་རང་
དབང་བའི་བདག་ཏུ་འཛིན་པ་དང་། འཇིག་རྟེན་པའི་འདོད་ཆགས་དང་བྲལ་བ་ལ་ངར་འཛིན་
པ་དང་། མཐོང་བ་དང་། སྒོམ་པ་དང༌། དོན་བྱས་པའི་རྟེན་སྟོབས་སོགས་ལ་རང་དབང་བའི་
བདག་ཏུ་འཛིན་པ་ལ་དམིགས་པ་རྣམས་ཡོད་པའི་ཕྱིར།
གཉིས་པ་ནི། སྐྱེས་བུ་བཏགས་པར་ཡོད་པའི་རྟེན་ཅན་ཤེས་སྒྲིབ་འཛིན་པར་རྣམ་པར་
རྟོག་པ་ཆོས་ཅན། དགུ་ཡོད་དེ། ཕུང་པོ་དང་། སྐྱེ་མཆེད་དང་། ཁམས་རྣམས་སྐྱེས་བུར་བཏགས་
པར་འཛིན་པ་དང༌། རྟེན་ཅིང་འབྲེལ་བར་འབྱུང་བ་བཅུ་གཉིས་ལ་དེར་བཏགས་པར་འཛིན་པ་
དང་། རྣམ་པར་བྱང་བ་བྱང་ཕྱོགས་སོ་བདུན་དང་། མཐོང་བ་དང་། སྒོམ་པ་དང་། ཁྱད་པར་གྱི་
ལམ་དང༌། མི་སློབ་པའི་ལམ་ལ་སྐྱེས་བུར་བཏགས་པར་འཛིན་པ་ལ་དམིགས་པ་རྣམས་ཡོད་
པའི་ཕྱིར། གསུམ་པ་དོན་བསྡུ་བ་ནི། དེ་ལྟ་བུའི་ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་
བཞི་དང་། ཐེག་ཆེན་གྱི་ངེས་པར་འབྱེད་པའི་ཆ་དང་མཐུན་པ་བཞི་པོ་གྲངས་བཞིན་དུ་སྤངས་
གཉེན་དུ་ལྡན་པ་ཡིན་ཏེ། དེ་བཞིས་རྟོག་པ་མངོན་འགྱུར་བ་བཞི་རིམ་གྱིས་མགོ་གནོན་ཅིང་ས་
བོན་འཇོམས་པའི་གཉེན་པོ་རང་སྟོབས་ཀྱིས་འདྲེན་པའི་ཕྱིར། དེ་ཡང་སྐབས་དང་པོ་འདིར་
རྟོག་པའི་རྣམ་བཞག་བསྡུས་ནས་བསྟན་པ་ཙམ་ཡིན་ལ། རྩེ་སྦྱོར་གྱི་སྐབས་ནས་འབྱུང་བ་དང་
དོན་གཅིག་ཏུ་ཤེས་དགོས་ཤིང་། དེར་འཇུག་པ་དང་ནི་ལྡོག་པ་ལ་ཞེས་འབྱུང་བས། ཤེས་སྒྲིབ་
འཇུག་པ་གཟུང་རྟོག་དང་། ལྡོག་པ་གཟུང་རྟོག་གཉིས་ལས། དང་པོ་ནི། བྱང་སེམས་ལམ་གྱི་
འཇུག་བྱའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་དང་། གཉིས་
པ་ནི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་
ཞེན་རིག་ལ་བྱའི། ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་
པར་ཞེན་པའི་ཞེན་རིག་དང་། དེ་ཉིད་དེའི་ལྡོག་བྱར་ལོངས་སྤྱད་བྱར་བདེན་པར་ཞེན་པའི་ཞེན་

རིག་གཉིས་ཤེས་སྒྲིབ་ལྡོག་པ་བཟུང་རྟོག་ཏུ་མི་བྱ་སྟེ་སྔ་མ་ལ་བཟུང་རྟོག་གི་འཛིན་སྟངས་མེད།
གསུམ་པ་ཡོངས་འཛིན་བཤད་པ་ལ་གསུམ། གོ་རིམས་གཞན་གྱི་དགོས་པ་བསྟན་པས་
མཚམས་སྦྱར། རྩ་བ་དང་། འགྲེལ་པའོ། །དང་པོ་ནི། མདོར་བསྟན་དུ་ཡོངས་འཛིན་རྟོག་པའི་
སྔར་བཤད་ནས། རྒྱས་བཤད་དུ་ཡོངས་འཛིན་ཕྱིས་འཆད་པ་མ་མཐུན་ནོ་སྙམ་ན། མདོར་བསྟན་
དུ་ཡོངས་སུ་འཛིན་པ་རྟོག་པའི་སྔར་གསུངས་པ་དགོས་པ་ཡོད་དེ། རྒྱན་གྱི་ཚིགས་སུ་བཅད་པ་
སྦྱར་སླ་བ་དང་མཐུན་པར་བསྟན་པའི་ཕྱིར། དེ་ལྟར་ན་ཡང་རྒྱས་བཤད་དུ་ཡང་རྟོག་པའི་མཇུག་
ཐོགས་སུ་བར་སྐབས་ཀྱི་ཚིགས་སུ་བཅད་པས་ཡོངས་འཛིན་གསུངས་པ་ལ་དགོས་པ་ཡོད་དེ།
ཡོངས་འཛིན་དེའི་སྟོབས་ཀྱིས་ཇི་སྐད་བཤད་པའི་ཁྱད་ཆོས་བཞི་ཀ་སྦྱོར་ལམ་གྱི་ཁྱད་པར་དུ་
འགྱུར་ཞེས་བསྟན་པའི་ཆེད་ཡིན་པའི་ཕྱིར། གཉིས་པ་ནི། སྟོང་ཉིད་ཟབ་མོའི་དོན་ལ་སེམས་
མི་འགོང་ཞིང་མི་སྐྲག་པ་ཉིད་ལ་སོགས་པའི་ཐབས་ལ་མཁས་པ་དང༌། དེའི་མི་མཐུན་ཕྱོགས་
ཉན་རང་གི་ཡིད་བྱེད་དང་བདེན་ཞེན་ཅི་རིགས་བོར་བའི་བྱང་སེམས་སྦྱོར་ལམ་པའི་ཡེ་ཤེས་
ཆོས་ཅན། རྣམ་པ་ཀུན་ཏུ་བྱང་སེམས་སྦྱོར་ལམ་པའི་ནང་གི་ཡོངས་འཛིན་ཡིན་ཏེ། སྲིད་ཞིའི་
མཐའ་འགོག་བྱེད་ཀྱི་བྱང་སེམས་དེའི་མངོན་རྟོགས་ཡིན་པའི་ཕྱིར། བྱང་སེམས་སྦྱོར་ལམ་ལ་
དོན་དམ་པར་ངོ་བོ་ཉིད་མེད་པ་ལ་སོགས་པ་སྟོན་པར་བྱེད་པའི་མཆོག་གི་སྤྲུལ་སྐུ་ཆོས་ཅན།
བྱང་སེམས་ལ་སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་རྫོགས་པར་སྟོན་
པའི་དགེ་བའི་བཤེས་གཉེན་ཡིན་པའི་ཕྱིར། གསུམ་པ་ནི། རྒྱལ་པོའི་བཙུན་མོ་སྡུག་པ་ཤི་བ་
བརྡའ་སྤྲོད་པའི་ཚུལ་དུ་ཟབ་མོའི་དོན་ལ་སེམས་མི་འགོང་ཞིང་མི་སྐྲག་པ་ལ་སོགས་པའི་ལམ་
རིམ་ཅན་དུ་བཀྲི་བའི་ཐབས་མཁས་པས་གདུལ་བྱའི་བསམ་པ་ཇི་ལྟ་བ་བཞིན་དུ་དངོས་པོ་
མཐའ་དག་གང་ཟག་དང་ཆོས་ཀྱི་བདག་མེད་པ་ལ་སོགས་པར་སྟོན་པར་བྱེད་ཅིང་ཕྱིན་དྲུག་གི་
མི་མཐུན་ཕྱོགས་ཀྱི་ཆོས་སེར་སྣ་ལ་སོགས་པ་དང་མི་ལྡན་པར་སྟོན་པའི་མཆོག་གི་སྤྲུལ་པའི་

སྐུ་ནི་ཆོས་ཅན། བྱང་སེམས་སྦྱོར་ལམ་པའི་ཡོངས་འཛིན་ཡིན་ཏེ། དེ་ལ་ཐེག་པ་ཆེན་པོའི་ལམ་
རྫོགས་པར་སྟོན་པའི་དགེ་བའི་བཤེས་གཉེན་ཡིན་པའི་ཕྱིར།
གསུམ་པ་གདམས་དོན་ཇི་ལྟར་སྒྲུབ་པའི་སྒྲུབ་པ་བཤད་པ་ལ་བཞི། སྒྲུབ་པའི་རྟེན། དམིགས་
པ། ཆེད་དུ་བྱ་བ། སྒྲུབ་པའི་ངོ་བོའོ། །དང་པོ་ལ་རིགས་ཀྱི་དབྱེ་བ་དང་། རྩོད་སྤང་ངོ་། །དང་པོ་
ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སྒྲུབ་པ་འབྱུང་རུང་གི་རིགས་དང་ལྡན་པ་ལ་
ངེས་པར་འབྱེད་པའི་ཆ་དང་མཐུན་པ་ཇི་སྐད་བཤད་པ་དང་འཆད་པར་འགྱུར་བའི་མཐོང་བའི་
ལམ་ལ་སོགས་པ་གཞན་ཡང་འབྱུང་བས་བསྒྲུབ་པའི་རྟེན་དུ་གྱུར་པའི་རིགས་དེ་འཆད་དོ། །
ཐེག་ཆེན་སྒྲུབ་པའི་རྟེན་རང་བཞིན་གནས་རིགས།
གཉིས་པ་ནི། འདིར་བཤད་པའི་ཐེག་ཆེན་སྒྲུབ་པའི་རྟེན་རིགས་དེ་ལ་བཅུ་གསུམ་དུ་ཡོད་
དེ། རྟོགས་པ་ཡི་ནི་ཆོས་དྲུག་གི་སྒྲུབ་པ། གཉེན་པོའི་སྒྲུབ་པ། སྤོང་བའི་སྒྲུབ་པ། སྤང་བྱ་དེ་དག་
ཡོངས་སུ་གཏུགས་པ་རྣམ་གྲོལ་ལམ་གྱི་སྒྲུབ་པ། ཤེས་རབ་སྙིང་བརྩེར་བཅས་པའི་སྒྲུབ་པ། སློབ་
མ་ཉན་ཐོས་སོགས་དང་ཐུན་མོང་མ་ཡིན་པའི་སྒྲུབ་པ། གཞན་གྱི་དོན་གྱི་གོ་རིམས་ཀྱི་སྒྲུབ་པ།
ཤེས་བྱ་ཇི་ལྟ་ཇི་སྙེད་གཉིས་ལ་ཡེ་ཤེས་རྩོལ་བ་མི་མངའ་བར་འཇུག་པའི་རྟེན་ལ་རིགས་ཞེས་
བྱ་བ་རྣམས་སུ་ཡོད་པའི་ཕྱིར། གསུམ་པ་ལ་བཤད་པ་དང་། བསྡུ་བའོ། །དང་པོ་ལ། སོ་སོའི་
ངོ་བོ། གོ་རིམས། གྲངས་ངེས་པའོ། །དང་པོ་ནི། བསྒྲུབ་པ་བཅུ་གསུམ་ཡོད་པའི་ནང་ནས་རེ་
ཤིག་དང་པོར་ཐེག་ཆེན་གྱི་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་རྣམས་ཀྱི་
ཆོས་ཉིད་ཆོས་ཅན། ཐེག་ཆེན་གྱིས་ངེས་འབྱེད་ཆ་མཐུན་གྱི་སྒྲུབ་པའི་རྟེན་རང་བཞིན་གནས་
རིགས་ཡིན་ཏེ། ངེས་འབྱེད་ཆ་མཐུན་དེས་ཁྱོད་ལ་དམིགས་ཤིང་གོམས་པ་ལས་རང་ཉིད་གོང་
འཕེལ་དུ་འགྲོ་བའི་དེའི་ཆོས་ཉིད་ཡིན་པའི་ཕྱིར། དེའི་འོག་ཏུ་འཇིག་རྟེན་ལས་འདས་པ་མཐོང་

བའི་ལམ་དང་བསྒོམ་པའི་ལམ་དག་གི་ཆོས་ཉིད་ནི། དེའི་རྟེན་རང་བཞིན་གནས་རིགས་ཡིན་
ཏེ། རྟགས་སྔར་བཞིན།དེའི་འོག་ཏུ་མཐོང་སྒོམ་གྱི་ལམ་དེ་དག་སྐྱེས་པའི་སྟོབས་ཀྱིས་རྐུན་པོ་
ཕྱིར་ཕྱུང་བ་དང༌། སྒོ་འཕར་བཅད་པ་དུས་མཉམ་པ་བཞིན་དུ་གཉེན་པོ་བར་ཆད་མེད་ལམ་སྐྱེ་
བ་ལ་མངོན་དུ་ཕྱོགས་པ་དང་། དེའི་མི་མཐུན་པའི་ཕྱོགས་ངོས་སྐལ་གྱི་སྤང་བྱའི་ས་བོན་འགག་
པ་ལ་མངོན་དུ་ཕྱོགས་པ་དུས་མཉམ་པ་གཉེན་པོའི་སྒྲུབ་པ་དང་སྤོང་བའི་སྒྲུབ་པའི་ཆོས་ཉིད་
ནི། དེ་དག་གི་རྟེན་རང་བཞིན་གནས་རིགས་ཡིན་ཏེ། རྟགས་སྔར་བཞིན། དེའི་འོག་ཏུ་སྤང་
གཉེན་དེ་དག་དོན་དམ་པར་མི་དམིགས་པར་གོམས་པས་གཉེན་པོ་དེ་དག་སྐྱེ་བ་དང་སྤང་བྱ་
དེ་དག་འགག་པ་དང་ལྡན་པའི་བདེན་འཛིན་གྱི་རྣམ་པར་རྟོག་པ་སྤངས་པའི་རྣམ་གྲོལ་ལམ་གྱི་
ཆོས་ཉིད་ནི། དེའི་རྟེན་རང་བཞིན་གནས་རིགས་ཡིན་ཏེ། རྟགས་སྔར་བཞིན། དེའི་འོག་ཏུ་
བྱང་སེམས་རང་གི་སྔོན་གྱི་སྨོན་ལམ་དང་། སྦྱིན་པ་ལ་སོགས་པ་ཐབས་ལ་མཁས་པའི་སྟོབས་
ཀྱིས་འཁོར་བའི་མཐའ་དང་མྱ་ངན་ལས་འདས་པའི་མཐའ་ལ་མི་གནས་པའི་མཚན་ཉིད་ཀྱི་
ཤེས་རབ་དང་ཐབས་མཁས་ཀྱི་ཆོས་ཉིད་ནི། ཤེས་རབ་སྙིང་བརྩེར་བཅས་པའི་སྒྲུབ་པའི་རྟེན་
རང་བཞིན་གནས་རིགས་ཡིན་ཏེ། རྟགས་སྔར་བཞིན། དེའི་འོག་ཏུ་ཐབས་ཤེས་དེ་དག་སྐྱེས་
པས་ཉན་ཐོས་ལ་སོགས་པ་དང་ཐུན་མོང་མ་ཡིན་པའི་ཆོས་བྱང་ཆུབ་སེམས་དཔའི་སོ་སོ་ཡང་
དག་པར་རིག་པ་བཞིའི་ཆོས་ཉིད་ནི། ཐུན་མོང་མ་ཡིན་པའི་སྒྲུབ་པའི་རྟེན་རང་བཞིན་གནས་
རིགས་ཡིན་ཏེ། རྟགས་སྔར་བཞིན། དེའི་འོག་ཏུ་བྱང་སེམས་ས་བཅུ་པ་བ་ཆོས་ཅན། གཞན་
གྱི་དོན་གྱི་གོ་རིམས་ཀྱི་སྒྲུབ་པ་དང་ལྡན་ཏེ། གདུལ་བྱའི་བསམ་པ་ཇི་ལྟ་བ་བཞིན་དུ་གཞུག་པ་
ལ་སོགས༌པ༌ལ༌ལྡེམ་པོར་དགོངས་པའི་དྲང་དོན་དང་། ངེས་དོན་གྱི་ཆོས་སྟོན་པའི་སྒོ་ནས་
གདུལ་བྱ་ཐེག་པ་གསུམ་གྱི་ལམ་ལ་འགོད་པའི་མཚན་ཉིད་ཀྱི་རྗེས་ཐོབ་ཏུ་གཞན་དོན་བྱེད་
ཚུལ་སངས་རྒྱས་དང་མཉམ་པ་རྗེས་སུ་མཐུན་པ་ཐོབ་པའི་སེམས་དཔའ་ཡིན་པའི་ཕྱིར། ས་
བཅུ་པ་བའི་རྒྱུད་ཀྱི་ཆོས་ཉིད་ནི། གཞན་དོན་གོ་རིམས་སུ་བྱེད་པའི་སྒྲུབ་པའི་རྟེན་རང་བཞིན་

གནས་རིགས་ཡིན་ཏེ། རྟགས་སྔར་བཞིན། དེའི་འོག་ཏུ་ས་བཅུ་པ་བ་དེ་ལ་འཁོར་བ་ཇི་སྲིད་པར་
འབད་རྩོལ་གྱི་མཚན་མ་མེད་ཅིང་ལྷུན་གྱིས་གྲུབ་པར་གཞན་གྱི་དོན་གྱི་ཡེ་ཤེས་འབྱུང་བའི་ཕྱིར་
ན་དེའི་རྒྱུད་ཀྱི་ཆོས་ཉིད་ཆོས་ཅན། ཡེ་ཤེས་རྩོལ་བ་མི་མངའ་བར་འཇུག་པའི་སྒྲུབ་པའི་རྟེན་རང་
བཞིན་གནས་རིགས་ཡིན་ཏེ། དེས་ཁྱོད་ལ་དམིགས་ཏེ་གོམས་པ་ལས་རང་ཉིད་གོང་འཕེལ་དུ་
འགྲོ་བའི་དེའི་ཆོས་ཉིད་ཡིན་པའི་ཕྱིར། གཉིས་པ་ནི། སྒྲུབ་པ་བཅུ་གསུམ་གྱི་གོ་རིམས་འདི་
ནི་གནས་སྐབས་ཀྱི་གོ་རིམས་ཡིན་ནོ། ། 
གསུམ་པ་ནི། འདིར་བསྟན་ཐེག་ཆེན་གྱི་སྒྲུབ་པ་ལ་བཅུ་གསུམ་དུ་གྲངས་ངེས་ཏེ། བཅུ་
གསུམ་པོ་འདིས་ཀྱང་རྣམ་མཁྱེན་དོན་གཉེར་གྱི་སྐྱེས་བུའི་དོན་ཐམས་ཅད་མང་ཉུང་གི་སྐྱོན་
དང་བྲལ་ནས་ཕུན་སུམ་ཚོགས་པར་འགྱུར་བའི་ཕྱིར། གཉིས་པ་བསྡུ་བ་ནི། བྱང་ཆུབ་སེམས་
དཔའ་རྣམ་པ་བཅུ་གསུམ་པོའི་རྒྱུད་ཀྱི་ཆོས་ཀྱི་དབྱིངས་ཀྱི་ངོ་བོ་ཉིད་ཁོ་ན་ལ་སྐབས་འདིར་
རིགས་ཞེས་བསྟན་ཏེ། དེ་ཁོ་ན་ཇི་སྐད་དུ་བཤད་པའི་སྒྲུབ་པའི་ཆོས་ཀྱི་རྟེན་གཞིར་གྱུར་པའི་
དབྱིངས་ཡིན་པའི་ཕྱིར། བྱང་ཆུབ་སེམས་དཔའ་བཅུ་གསུམ་དུ་དབྱེར་རུང་སྟེ། སྒྲུབ་པའི་ཆོས་
གཉིས་པ་རྩོད་སྤང་ལ། རྩོད་པ་དང་། ལན་གཉིས། དང་པོ་ལ་སྔ་འགྲེལ་དང་། རྩ་བ་གཉིས།
དང་པོ་ནི། ཁོ་ན་རེ། གལ་ཏེ་སེམས་ཅན་གྱི་རྒྱུད་ཀྱི་ཆོས་དབྱིངས་ཁོ་ན་འཕགས་པའི་ཆོས་
རྟོགས་པར་འགྱུར་བའི་རྒྱུའི་དམིགས་པ་ཡིན་པའི་ཕྱིར། ཆོས་དབྱིངས་དེའི་བདག་ཉིད་ཅན་གྱི་
བྱང་ཆུབ་སེམས་དཔའ་ཐེག་པ་ཆེན་པོའི་རིགས་ཅན་དང་། དེའི་རྒྱུད་ཀྱི་ཆོས་ཉིད་བླ་ན་མེད་
པའི་སངས་རྒྱས་ཀྱི་ཆོས་རྣམས་ཀྱི་འབྱུང་ཁུངས་རང་བཞིན་དུ་གནས་པའི་རིགས་ཡིན་ན། འོ་
ན་ནི་དེའི་ཚེ་ཆོས་དབྱིངས་དེ་སེམས་ཅན་ཐམས་ཅད་ལ་གནས་པའི་ཕྱིར། སེམས་ཅན་ཐམས་
ཅད་སངས་རྒྱས་ཀྱི་རིགས་ལ་གནས་པར་ཐལ་བ་དང་། རིགས་ཅན་གསུམ་ཀའི་གང་ཟག་ལ་
སྤྱིར་གནས་པ་ཡིན་པའི་ཕྱིར། རིགས་ཅན་གསུམ་ཀའི་གང་ཟག་ཐེག་པ་ཆེན་པོའི་ལམ་གྱི་སྐབས་
ཀྱི་གནས་སྐབས་ཐ་དད་པའི་བྱེ་བྲག་གིས་དེ་ལྟར་རུང་བའི་ཕྱིར།

ཀྱི་རིགས་ལ་གནས་པར་ཁས་ལེན་དགོས་པས་བྱང་ཆུབ་སེམས་དཔའ་ཁོ་ན་སངས་རྒྱས་ཀྱི་
རིགས་ཅན་མ་ཡིན་ནོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་བསལ་ནས་བར་སྐབས་ཀྱི་
ཚིགས་སུ་བཅད་པ་ཕྱེད་གསུངས། 
གཉིས་པ་རྩ་བ་ནི། ཁོ་ན་རེ། ཐེག་པ་གསུམ་གྱི་རིགས་ནི་ཐ་དད་པ་ཉིད་དུ་རུང་བ་མ་ཡིན་
པར་ཐལ། སེམས་ཅན་གྱི་སེམས་ཀྱི་ཆོས་དབྱིངས་རིགས་གང་ཞིག །ཆོས་ཀྱི་དབྱིངས་ལ་རིགས་
མི་འདྲ་བའི་དབྱེ་བ་མེད་པའི་ཕྱིར་ཞེ་ན། གཉིས་པ་ལན་ལ། དོན་གྱིས་ཐོབ་པའི་ལན་དང་། དངོས་
སུ་བསྟན་པའི་ལན་ནོ། །དང་པོ་ནི། སེམས་ཅན་གྱི་སེམས་ཀྱི་ཆོས་དབྱིངས་སངས་རྒྱས་ཀྱི་རིགས་
ཡིན་ན། གནས་སྐབས་རིགས་གསུམ་དང་རིགས་ཅན་གསུམ་གྱི་དབྱེ་བ་མི་འཐད་པའི་སྐྱོན་
མེད་དེ། ཇི་ལྟར་ཉན་ཐོས་ཀྱི་ཐེག་པ་དང་ལ་སོགས་པ་རང་རྒྱལ་གྱི་ཐེག་པ་དང༌། ཐེག་པ་ཆེན་
པོ་གསུམ་ཚོགས་དང་དབང་པོའི་ཁྱད་པར་མི་འདྲ་བའི་རྟོགས་པའི་རིམ་གྱིས་ཆོས་དབྱིངས་ལ་
དམིགས་ཤིང་ཇི་ལྟར་དམིགས་པ་དེ་བཞིན་དུ་རང་གི་འཕགས་པའི་ཆོས་རྟོགས་པ་སྟེ་ཐོབ་པར་
བྱ་བའི་ཕྱིར་དུ་ཆོས་ཀྱི་དབྱིངས་རྒྱུ་སྟེ་དམིགས་པའི་ངོ་བོར་རྣམ་པར་འཇོག་པའི་སྒོ་ནས་གང་
ཟག་གསུམ་རང་རང་གི་རིགས་ལ་གནས་པ་དང༌། དེའི་ཆོས་དབྱིངས་ཐེག་པ་གསུམ་གྱི་རིགས་
ཉིད་དུ་ཐ་སྙད་འདོགས་པའི་ཕྱིར།
གཉིས་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཞེས་བྱ་བའི་ལན་ཞིག་ཀྱང་
རྗེ་བཙུན་གྱིས་གཟིགས་མོད་ཀྱི་སླ་ཆོས་ཉིད་དུ་འཇིག་རྟེན་པའི་དངགས་ཀྱིས་སྟེ། གྲགས་པའི་
སྒོ་ནས་ལན་གཞན་དུ་བསྟན་པ་ལ་གཞུང་འདི་གསུང་། གཉིས་པ་ནི། སེམས་ཅན་གྱི་སེམས་ཀྱི་
ཆོས་དབྱིངས་རིགས་ཡིན་ན། རིགས་གསུམ་གྱི་དབྱེ་བ་མི་འཐད་པའི་སྐྱོན་མེད་དེ། བརྟེན་པའི་
ཆོས་སྒྲུབ་པ་གསུམ་གྱི་བྱེ་བྲག་གིས་རྟེན་རིགས་དེའི་དབྱེ་བ་ཡོངས་སུ་བརྗོད་པའི་ཕྱིར། གསུམ་
པ་ནི། བརྟེན་པའི་ཆོས་ཐེག་པ་གསུམ་གྱིས་བསྡུས་པ་རྟོགས་པ་སྟེ་ཐོབ་པར་བྱ་བའི་ལམ་ཐ་
དད་པ་ཉིད་ཀྱིས་རྟེན་རིགས་ཐ་དད་པ་ཉིད་དོ་ཞེས་བསྟན་པ་ཡིན་ཏེ། དཔེར་ན་ཉེར་ལེན་འཇིམ་

པ་གཅིག་ལས་མངོན་པར་གྲུབ་ཅིང་ལྷན་ཅིག་བྱེད་རྐྱེན་མེ་ལྕེ་གཅིག་གིས་སོ་བཏང་བའི་རྟེན་
རྫའི་བུམ་པ་ལ་སོགས་པ་སྣོད་གཅིག་ཉིད་བརྟེན་པ་སྦྲང་རྩི་དང་ལི་ཁ་ར་དང་ཞོ་ལ་སོགས་པའི་
བཅུད་མི་འདྲ་བ་ཐ་དད་པའི་སྣོད་ཉིད་ཀྱིས་སྣོད་ཐ་དད་པའི་ཐ་སྙད་བྱེད་པ་དེ་བཞིན་དུ་ཡིན་
པའི་ཕྱིར།
ཐེག་ཆེན་སྒྲུབ་པའི་དམིགས་པ།
གཉིས་པ་སྒྲུབ་པའི་དམིགས་པ་ལ་གསུམ། མཚམས་སྦྱར། རྩ་བ། འགྲེལ་པའོ། །དང་པོ་
ནི། ཇི་སྐད་བཤད་པའི་སྒྲུབ་པའི་རྟེན་གྱི་ཆོས་སྒྲུབ་པའི་དམིགས་པ་གང་ཡིན་ཞེ་ན་དམིགས་
པ་དེ་འཆད། གཉིས་པ་ནི། ཆོས་རྣམས་ཐམས་ཅད་ཆོས་ཅན། ཐེག་ཆེན་སྒྲུབ་པའི་དམིགས་པ་
ཡིན་ཏེ། དེའི་སྒྲོ་འདོགས་བཅད་པར་བྱ་བའི་གཞི་ཡིན་པའི་ཕྱིར། དམིགས་པ་དེ་ཡང་ཆོས་ཅན།
བཅུ་གཅིག་ཏུ་ཡོད་དེ། སྤྱིའི་དབྱེ་བ་དགེ་བ་ལ་སོགས་པ་གསུམ། འཇིག་རྟེན་ལས་འདས་མ་
འདས་ཀྱི་སྒོ་ནས་དབྱེ་བ་འཇིག་རྟེན་པའི་རྟོགས་པ་དང་གང་དག་འཇིག་རྟེན་ལས་འདས་པར་
འདོད་པའི་རྟོགས་པ། སྤང་གཉེན་གྱི་སྒོ་ནས་དབྱེ་བ་ཟག་པ་དང་བཅས་པ་དང་ཟག་པ་མེད་
པའི་ཆོས། བདེན་པའི་སྒོ་ནས་དབྱེ་བ་གང་དག་འདུས་བྱས་ལམ་གྱི་བདེན་པ་དང༌། འདུས་མ་
བྱས་འགོག་པའི་བདེན་པ་དང་། ཡོན་ཏན་གྱི་སྒོ་ནས་དབྱེ་བ། སློབ་མ་ཉན་རང་སོགས་དང་
ཐུན་མོང་བའི་ཆོས་དང་གང་དག་ཐུབ་པའི་ཐུན་མོང་མ་ཡིན་པའི་ཆོས་རྣམས་སུ་ཡོད་པའི་ཕྱིར།
པའི་ཕྱིར།
གསུམ་པ་འགྲེལ་པ་ལ། སྤྱིར་བསྟན་པ། སོ་སོར་བཤད་པ། དམིགས་པ་བཅུ་གཅིག་ལ་
རིམ་གྱིས་དམིགས་པར་བསྟན་པའོ། །དང་པོ་ནི། རེ་ཞིག་དང་པོར་དཔྱོད་ལྡན་རྣམས་ཀྱིས་སྤྱིར་
ཆོས་འདི་ལ་བླང་བྱ་དགེ་བ་དང་། དོར་བྱ་མི་དགེ་བ་དང་། བཏང་སྙོམས་སུ་བཞག་བྱ་ལུང་དུ་མ་
བསྟན་པ་གང་ཞེས་དཔྱོད་པར་བྱེད་ལ། དེ་ལྟར་དཔྱད་པ་ནི་གོ་རིམས་བཞིན་དུ་དགེ་སྦྱོང་གི་ཚུལ་

ཉིད་བླང་བྱ་དང་། སྲོག་གཅོད་ལ་སོགས་པ་དོར་བྱ་དང༌། ལུང་དུ་མ་བསྟན་པའི་ལུས་ཀྱི་ལས་
ལ་སོགས་པ་བཏང་སྙོམས་སུ་བྱ་བར་རྟོགས་པར་འགྱུར་རོ། །གཉིས་པ་ནི། དེའི་འོག་ཏུ་གང་
ལ་དཔྱད་པ་ཡོད་དེ། དགེ་སོགས་གསུམ་པོ་དག་ཉིད་ལ་དབྱེ་གཞི་བྱས་ནས་འཇིག་རྟེན་པ་ལ་
སོགས་པ་རྣམ་པ་གཉིས་དབྱེ་བ་ཟུང་བཞི་ཉིད་ཀྱིས་དམིགས་པ་ལྷག་མ་རྣམས་ལ་དཔྱོད་པར་
བྱེད་པའི་ཕྱིར། དེ་ལྟར་གྲངས་བཞིན་དུ་བྱིས་པའི་སྐྱེ་བོ་ཐམས་ཅད་དང་འབྲེལ་བའི་འཇིག་
རྟེན་པའི་ལམ་གྱིས་བསྡུས་པའི་ཕུང་པོ་ལྔ་ཆོས་ཅན། འཇིག་རྟེན་པ་ཡིན་ཏེ། ཐོག་མ་མེད་པ་
ནས་འཁོར་བར་འདྲིས་པའི་ཆོས་ཡིན་པའི་ཕྱིར། འཕགས་པའི་སྐྱེ་བོ་ཐམས་ཅད་ཀྱི་རྒྱུད་ཀྱིས་
བསྡུས་པའི་ཟག་མེད་བསམ་གཏན་བཞི་ཆོས་ཅན། འཇིག་རྟེན་ལས་འདས་པ་ཡིན་ཏེ། སྲེད་
པའི་གཉེན་པོ་འཁོར་བར་མ་འདྲིས་པའི་ཆོས་ཡིན་པའི་ཕྱིར། ཉེར་ལེན་གྱི་ཕུང་པོ་ལྔ་ཆོས་ཅན།
ཟག་བཅས་ཡིན་ཏེ། བདག་ལྟ་ལས་བྱུང་ཞིང་བདག་ཏུ་ལྟ་བའི་གཉེན་པོའི་ཕྱོགས་མ་ཡིན་པའི་
ཕྱིར། འཕགས་རྒྱུད་ཀྱི་དྲན་པ་ཉེ་བར་གཞག་པ་བཞི་ཆོས་ཅན། ཟག་པ་མེད་པ་ཡིན་ཏེ། བདག་
དེར་ལྟ་བའི་གཉེན་པོ་བྱེད་པའི་ཕྱིར། རྒྱུ་དང་རྐྱེན་ལ་རག་ལས་པ་སྟེ་རྒྱུ་རྐྱེན་གྱིས་འདུས་བྱས་
པའི་འདོད་པའི་ཁམས་ལ་སོགས་པ་ལ་བརྟེན་པའི་ལམ་བདེན་ཆོས་ཅན། རྒྱུའི་ཆ་ཡིན་ཏེ། འགོག་
བདེན་གྱི་བྲལ་རྒྱུ་ཡིན་པའི་ཕྱིར། རྒྱུ་ལ་མི་ལྟོས་པ་སྟེ་དེས་འདུས་མ་བྱས་པའི་གློ་བུར་དྲི་བྲལ་
གྱི་དེ་བཞིན་ཉིད་ཆོས་ཅན། འབྲས་བུའི་ཆ་ཡིན་ཏེ། ལམ་བདེན་གྱི་བྲལ་འབྲས་ཡིན་པའི་ཕྱིར།
འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་ཆོས་ཅན། ཐུན་མོང་
བའི་ཡོན་ཏན་ཡིན་ཏེ། འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་འབྱུང་བའི་ཡོན་ཏན་ཡིན་
པའི་ཕྱིར། སྟོབས་བཅུ་ཆོས་ཅན། ཐུན་མོང་མ་ཡིན་པའི་ཡོན་ཏན་ཡིན་ཏེ། ཡང་དག་པར་རྫོགས་
པའི་སངས་རྒྱས་ཁོ་ནའི་རྒྱུད་ལ་འབྱུང་བའི་ཡོན་ཏན་ཡིན་པའི་ཕྱིར། གསུམ་པ་ནི། སྔར་བཤད་
པ་དེ་ལྟ་བུ་ལ་སོགས་པའི་རིམ་པ་ཇི་ལྟ་བ་བཞིན་དུ་རྟོགས་པའི་རིམ་གྱིས་ཆོས་ཐམས་ཅད་ལ་
དམིགས་པས་ན་དམིགས་པ་རྣམ་པ་བཅུ་གཅིག་ཡོད་དེ། སྒྲུབ་ཟིན་པ་དེའི་ཕྱིར། ཎཆ་ཨཿཚེ་

ཐེག་ཆེན་སྒྲུབ་པའི་ཆེད་དུ་བྱ་བ། 
གསུམ་པ་སྒྲུབ་པའི་ཆེད་དུ་བྱ་བ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི།
དམིགས་པ་དེ་ལྟ་བུ་ལ་དམིགས་པའི་སྒྲུབ་པ་དེའི་ཆེད་དུ་བྱ་བ་དེ་གང་ཡིན་ཞེ་ན་ཆེད་དུ་བྱ་བ་
དེ་འཆད། གཉིས་པ་ནི། རང་བྱུང་གི་མིང་ཅན་བྱང་ཆུབ་སེམས་དཔའི་ཆེད་དུ་བྱ་བ་འདི་ཆོས་
ཅན། གསུམ་དུ་ཤེས་པར་བྱ་སྟེ། སེམས་ཅན་ཀུན་གྱི་མཆོག་ཉིད་དུ་བྱེད་པའི་སེམས་ཆེན་པོ།
སྤངས་པ་མཐར་ཐུག་སྤོང་བ་ཆེན་པོ། རྟོགས་པ་མཐར་ཐུག་རྟོགས་པ་ཆེན་པོ་དང་གསུམ་དུ་
ཡོད་པའི་ཕྱིར། གསུམ་པ་ནི། འབྱུང་བར་འགྱུར་པའི་སངས་རྒྱས་བྱང་ཆུབ་སེམས་དཔའ་རྣམས་
ཉིད་ཀྱི་ཆེད་དུ་བྱ་བ་འདི་ཆོས་ཅན། རྣམ་པ་གསུམ་དུ་ཤེས་པར་བྱ་སྟེ། སེམས་ཅན་ཐམས་ཅད་
སེམས་ཅན་ཀུན་གྱི་མཆོག་ཉིད་དུ་བྱེད་པའི་སེམས་ཆེན་པོ་ཉིད་དང་། སྤངས་པ་མཐར་ཐུག་
སྤོང་བ་ཆེན་པོ་ཉིད་དང༌། རྟོགས་པ་མཐར་ཐུག་རྟོགས་པ་ཆེན་པོ་ཉིད་གསུམ་དང་ལྡན་པས་
གསུམ་ཡོད་པའི་ཕྱིར་ཏེ། གསུམ་པོ་ཉིད་ཀྱི་དབང་དུ་བྱས་ཏེ་དེ་ལྟར་བྱང་སེམས་སྒྲུབ་པ་ལ་འཇུག་
པ་དེའི་ཕྱིར། གང་གི་སྒོ་ནས་སངས་རྒྱས་སུ་འགྱུར་པ་ཡོད་དེ། རྣམ་པ་ཐམས་ཅད་དུ་སེམས་
བསྐྱེད་སོགས་ཀྱི་ཆོས་ཀྱི་མཚོན་པའི་རྣམ་པ་ཐམས་ཅད་མཁྱེན་པ་ཉིད་ཡོངས་སུ་ཤེས་པ་སྟེ་
ཐོབ་པའི་སྒོ་ནས་འགྱུར་པའི་ཕྱིར།
 བཞི་པ་སྒྲུབ་པའི་ངོ་བོ་ལ་གཉིས། སྤྱིར་བསྟན་པ་དང་། སོ་སོར་བཤད་པའོ། །དང་པོ་ལ་
སྟོན་ཚུལ་གྱི་སྒོ་ནས་གཉིས་སུ་དབྱེ་བ། མཚན་གཞིའི་སྒོ་ནས་བཞིར་དབྱེ་བའོ། །དང་པོ་ལ་དྲི་བ་
དང་། ལན་གཉིས་ལས། དང་པོ་ནི། དེ་ལྟར་སྒྲུབ་པའི་རྟེན་དུ་གྱུར་པ་དང་། དམིགས་པ་ལ་
སོགས་བརྗོད་ནས་སྒྲུབ་པ་དེའི་རང་གི་ངོ་བོ་གང་ཡིན་ཞེ་ན། གཉིས་པ་ལ་ནི། ཐེག་ཆེན་གྱི་སྒྲུབ་
པ་ཆོས་ཅན། རྣམ་པ་གཉིས་སུ་ཡོད་དེ། ཐམས་ཅད་མཁྱེན་པ་ཉིད་གསུམ་གྱི་རྣམ་པ་ཡུལ་དུ་

བྱས་པ་ལ་སྤྱིར་མཁྱེན་པས་བསྡུས་པའི་དགེ་བའི་ཆོས་ཀྱི་རྟེན་ཅན་ཏེ། ཡུལ་ཅན་དུ་བསྟན་པའི་
མཁྱེན་པ་ཡུལ་གྱི་སྒྲུབ་པ་དང་། རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་
མངོན་པར་རྟོགས་པ་རྣམ་པ་བཞིའི་སྐབས་ལ་མངོན་པར་རྟོགས་པ་རེ་རེ་ཞིང་ཕ་རོལ་ཏུ་ཕྱིན་པ་
དྲུག་གི་རྟེན་ཅན་དུ་བསྟན་པའི་ཉམས་ལེན་གྱི་བྱ་བའི་སྒྲུབ་པ་གཉིས་སུ་ཡོད་པའི་ཕྱིར། གཉིས་
པ་ནི། དེ་ལྟར་རིམ་པ་ཇི་ལྟ་བ་བཞིན་དུ་ཐེག་ཆེན་གྱི་སྦྱོར་ལམ་ཆོས་ཅན། གོ་ཆའི་སྒྲུབ་པ་ཡིན་
ཏེ། ཕར་ཕྱིན་དྲུག་ལྡན་དུ་ཉམས་སུ་ལེན་པའི་བསམ་པས་ཁྱད་པར་དུ་བྱས་པའི་སེམས་དཔའི་
རྣལ་འབྱོར་ཡིན་པའི་ཕྱིར། ཐེག་ཆེན་མཐོང་ལམ་ཆོས་ཅན། འཇུག་པའི་སྒྲུབ་པ་ཡིན་ཏེ། ཕར་
ཕྱིན་དྲུག་གི་མི་མཐུན་ཕྱོགས་འཇོམས་པའི་ཐེག་ཆེན་ལ་དངོས་སུ་ཞུགས་པའི་བརྩོན་འགྲུས་
ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པའི་ཕྱིར། ལུཊ་ཏུལཝ
ས་བདུན་པ་མན་ཆད་ཀྱི་ཐེག་ཆེན་གྱི་སྒོམ་པའི་ལམ་ནི་ཆོས་ཅན། ཚོགས་བསྒྲུབ་ཡིན་ཏེ།
ཚོགས་གཉིས་ཀྱི་དཔུང་རྒྱ་ཆེན་པོ་དང་ལྡན་པའི་སེམས་དཔའི་རྣལ་འབྱོར་ཡིན་པའི་ཕྱིར།
པར་གྱི་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་དག་པ་ས་གསུམ་གྱི་ཡེ་ཤེས་ཆོས་ཅན། ངེས་
འབྱུང་སྒྲུབ་པ་ཡིན་ཏེ། རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པའི་དག་སའི་རྣལ་འབྱོར་
ཡིན་པའི་ཕྱིར། 
གཉིས་པ་སོ་སོར་བཤད་པ་ལ་བསམ་པ་རྒྱ་ཆེ་བ་གོ་བསྒྲུབ། སྦྱོར་བ་རྒྱ་ཆེ་བ་འཇུག་བསྒྲུབ།
ཚོགས་གཉིས་རྒྱ་ཆེ་བ་ཚོགས་བསྒྲུབ། རྣམ་མཁྱེན་དུ་གདོན་མི་ཟ་བར་འབྱིན་བྱེད་ངེས་འབྱུང་
སྒྲུབ་པ་བཤད་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །

གོ་ཆའི་སྒྲུབ་པ།
དང་པོ་ནི། སྒྲུབ་པ་བཞི་པོ་རྣམས་ཀྱི་ནང་ནས་བརྩོན་འགྲུས་ཀྱི་ངོ་བོ་ཉིད་ཀྱི་དང་པོ་གོ་ཆའི་
སྒྲུབ་པ་དེ་གསུངས། གཉིས་པ་ནི། གོ་ཆའི་སྒྲུབ་པ་གང་ཡིན་པ་དེ་དྲུག་ཚན་དྲུག་གིས་མདོ་ཇི་ལྟ་
བ་བཞིན་དུ་རྗེ་བཙུན་གྱིས་བཤད་དེ། གོ་བསྒྲུབ་དྲུག་པོ་དེ་དག་སོ་སོར་སྦྱིན་པ་ལ་སོགས་པའི་
ཉམས་ལེན་རེ་རེ་སྦྱིན་སོགས་རྣམ་པ་དྲུག་དྲུག་ཏུ་བསྡུས་པའི་ཕྱིར། གསུམ་པ་ལ། དབྱེ་བ་དང་།
བསྡུ་བའོ། །དང་པོ་ནི། བྱང་སེམས་ཀྱིས་གོ་སྒྲུབ་ཕར་ཕྱིན་དྲུག་ལྡན་དུ་ཉམས་སུ་ལེན་པར་བྱེད་
པ་ཡིན་ཏེ། ཆོས་ཀྱི་སྦྱིན་པ་དང་ཟང་ཟིང་གི་སྦྱིན་པ་ལ་སོགས་པ་སྦྱིན་པར་བྱེད་པ་ན་ཉན་ཐོས་
ཀྱི་ཡིད་ལ་བྱེད་པ་ལ་སོགས་པ་སྤོང་བའི་ཚུལ་ཁྲིམས་དང༌། སྐྱེ་བོ་ཐམས་ཅད་ཀྱིས་མི་སྙན་
པར་སྨྲ་བ་ཉིད་བཟོད་པ་དང་། ཐེག་ཆེན་གྱི་ལམ་འབྲས་མཐའ་དག་ལ་དོན་གཉེར་གྱི་འདུན་པ་
སྐྱེད་པ་དང་། ཐེག་པ་གཞན་ཐེག་དམན་དང་མ་འདྲེས་པའི་རྩེ་གཅིག་པ་ཉིད་དང་། དགེ་བའི་
རྩ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་བསམ་གཏན་
རྣམས་གོ་རིམས་བཞིན་དུ་སྦྱིན་པར་བྱ་བ་ལ་སོགས་པ་འཁོར་གསུམ་དུ་བདེན་པར་མི་དམིགས་
པར་རྟོགས་པའི་ཤེས་རབ་ཀྱིས་ཟིན་པའི་གོ་ཆ་ཉིད་ཀྱིས་ཁྱབ་པར་བྱེད་པ་དང༌། དེ་བཞིན་དུ་
ཚུལ་ཁྲིམས་སྲུང་བར་བྱེད། བཟོད་པ་རྫོགས་པར་བྱེད། བརྩོན་འགྲུས་རྩོམ། བསམ་གཏན་
བསྒྲུབ། ཤེས་རབ་སྒོམ་པར་བྱེད་དོ་ཞེས་ཕར་ཕྱིན་དྲུག་ལྡན་དུ་ཉམས་སུ་ལེན་པའི་ཕྱིར། གཉིས་
པ་ནི། དེ་ལྟར་སྦྱིན་པ་ལ་སོགས་པའི་ཕ་རོལ་ཕྱིན་པའི་ཉམས་ལེན་གྱི་སོ་སོར་སྦྱིན་པ་ལ་སོགས་
པ་དྲུག་དྲུག་བསྡུས་པས་ན་གོ་སྒྲུབ་དེ་ལ། དྲུག་ཚན་དྲུག་གི་རྣམ་པ་སུམ་ཅུ་རྩ་དྲུག་ཡིན་མོད་ཀྱི་
སྦྱིན་པ་ལ་སོགས་པ་རེ་རེའི་ནང་དུ་དྲུག་དྲུག་འདུས་ཤིང་སྦྱིན་པའི་གོ་སྒྲུབ་དྲུག་ཀ་སྦྱིན་པའི་གོ་
སྒྲུབ་ཏུ་ཆོས་མཐུན་པའི་ཕྱིར་ན་གོ་ཆའི་སྒྲུབ་པ་རྣམ་པ་དྲུག་གོ །བམ་པོ་གཉིས་པ་འདི་ནས་འཆད།

འཇུག་པའི་སྒྲུབ་པ། 
གཉིས་པ་སྦྱོར་བ་རྒྱ་ཆེ་བ་འཇུག་སྒྲུབ་བཤད་པ་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། དེ་ལྟར་བསམ་པ་རྒྱ་ཆེན་པོས་གོ་བགོས་པ་ལ་སྦྱོར་བ་ཉམས་ལེན་གྱི་འཇུག་པ་
འབྱུང་བས་གཉིས་པ་འཇུག་པའི་སྒྲུབ་པ་དེ་འཆད། གཉིས་པ་ནི། འཇུག་པའི་སྒྲུབ་པ་ཆོས་ཅན།
ཐེག་ཆེན་ལ་འཛེག་པ་ཡིན་པར་ཤེས་པར་བྱ་སྟེ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་
པ་སྦྱོར་བ་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་
ཕྱིར། དེ་ལའང་རྣམ་པ་དགུ་ཡོད་དེ། ལམ་གྱི་བརྟེན་བསམ་གཏན་གཟུགས་མེད་ལ་འཇུག་པ་
དང༌།
རྟོགས་པ་མཐར་ཐུག་སྒྲུབ་བྱེད་སྦྱིན་སོགས་དྲུག་ལ་འཇུག་པ་དང༌། སྤངས་པ་མཐར་ཐུག་
སྒྲུབ་བྱེད་ཀྱི་མཐོང་ལམ་སོགས་ལ་འཇུག་པ་དང་། གཞན་དོན་སྒྲུབ་པའི་ཐབས་བྱམས་སོགས་
ཚད་མེད་བཞི་ལ་འཇུག་པ་དང་། གཞན་དོན་རྣམ་པར་དག་བྱེད་དམིགས་པ་མེད་པ་དང་ལྡན་
པ་ལ་འཇུག་པ། ཐེག་དམན་ལས་འབྱེད་པ་འཁོར་གསུམ་རྣམ་པར་དག་པ་ལ་འཇུག་པ་དང་།
ཆེད་དུ་བྱ་བ་ཆེན་པོ་གསུམ་ལ་འཇུག་པ་དང༌། རྒྱུ་མངོན་ཤེས་དྲུག་ལ་འཇུག་པ་དང་། འབྲས་
བུ་རྣམ་ཀུན་མཁྱེན་པའི་ཚུལ་ལ་འཇུག་པ་རྣམས་ཡོད་པའི་ཕྱིར། གསུམ་པ་ནི། བྱང་སེམས་ཀྱི་
སྦྱོར་ལམ་ཆོས་ཅན། འཇུག་པའི་སྒྲུབ་པ་ཡིན་ཏེ། ཐེག་པ་ཆེན་པོའི་རྒྱུ་འབྲས་ཀྱི་ཆོས་མཐའ་
དག་སྦྱོར་བ་ལག་ལེན་གཙོ་བོར་གྱུར་པའི་སྒོ་ནས་རྣམ་པར་གནོན་པའི་ངོ་བོ་ཉིད་ཀྱི་སེམས་
དཔའི་རྣལ་འབྱོར་ཡིན་པའི་ཕྱིར། དེ་ལའང་རྣམ་པ་དགུ་ཡོད་དེ། ལམ་གྱི་རྟེན་བསམ་གཏན་
དང་གཟུགས་མེད་ཀྱི་སྙོམས་པར་འཇུག་པ་དང༌། རྟོགས་པ་མཐར་ཐུག་སྒྲུབ་བྱེད་སྦྱིན་པ་ལ་
སོགས་པ་ཕ་རོལ་ཏུ་ཕྱིན་པ་དྲུག་དང་། སྤངས་པ་མཐར་ཐུག་སྒྲུབ་བྱེད་མཐོང་བ་དང་སྒོམ་པ་
དང་། མི་སློབ་པ་དང་། ཁྱད་པར་གྱི་ལམ་དང་། གཞན་དོན་སྒྲུབ་པའི་ཐབས་ཚད་མེད་པ་བཞི་

དང༌། གཞན་དོན་རྣམ་པར་དག་བྱེད་མི་དམིགས་པ་དང་ལྡན་པ་དང་། ཐེག་དམན་ལས་འབྱེད་
བྱེད་དངོས་པོ་ཐམས་ཅད་ལ་འཁོར་གསུམ་རྣམ་པར་དག་པ་དང་། ཆེད་དུ་བྱ་བ་ཆེན་པོ་གསུམ་
དང་། རྒྱུ་མངོན་པར་ཤེས་པ་དྲུག་དང་། འབྲས་བུ་རྣམ་པ་ཐམས་ཅད་མཁྱེན་པ་ཉིད་ལ་དམིགས་
ནས་ཡང་དག་པར་གནས་པའི་མཚན་ཉིད་ཀྱི་ཉམས་ལེན་གྱི་བྱ་བ་རྣམས་ཡོད་པའི་ཕྱིར།
 ཚོགས་ཀྱི་སྒྲུབ་པ། 
གསུམ་པ་ཚོགས་གཉིས་རྒྱ་ཆེ་བ་ཚོགས་སྒྲུབ་བཤད་པ་ལ། སྤྱིར་བསྟན་པ་དང་། ཚོགས་
གསུམ་བྱེ་བྲག་ཏུ་བཤད་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་
ལྟར་སྦྱོར་བ་ཉམས་ལེན་གྱི་འཇུག་པ་བྱས་པ་ལ་ཚོགས་སྒྲུབ་སྐྱེ་བས་སྒྲུབ་པ་གསུམ་པ་ཚོགས་
ཀྱི་སྒྲུབ་པ་འཆད། གཉིས་པ་ནི། ཚོགས་ཀྱི་སྒྲུབ་པ་ལ་རིམ་པ་ཡིན་པར་ཤེས་པར་བྱ་སྟེ། སྤྱོད་
པ་རྟེན་དང་བཅས་པ་བརྩེ་བ་དང་། སྦྱིན་པ་ལ་སོགས་པ་དྲུག་གི་སྒྲུབ་པ། མཉམ་རྗེས་ཀྱི་དབང་
དུ་བྱས་པ་ཞི་གནས་ལྷག་མཐོང་བཅས་པ་དང་། ཟུང་དུ་འབྲེལ་བའི་ལམ་གང་ཡིན་པའི་སྒྲུབ་
པ་དང་། གཞན་དོན་བསྒྲུབ་པ་ཐབས་ལ་མཁས་པ་གང་ཡིན་པའི་སྒྲུབ་པ། ཚོགས་གཉིས་ཀྱི་
དབང་དུ་བྱས་པ་ཡེ་ཤེས་དང་ནི་བསོད་ནམས་དང་། ཡོན་ཏན་སྒྲུབ་ཅིང་དམིགས་པ་འཛིན་པ་
ལམ་དང་གཟུངས་ཀྱི་སྒྲུབ་པ། ཡོན་ཏན་གྱི་རྟེན་བྱེད་ཅིང་སྤང་བྱའི་ས་བོན་སྤོང་བ་ས་བཅུ་དང་།
གཉེན་པོའི་སྒྲུབ་པ་རྣམས་སུ་ཡོད་པའི་ཕྱིར། ག་རྡོ་།ཁ་མི་ཁ་པར་ཆ་ཤོ་ཁག་
གསུམ་པ་ལ། སོ་སོའི་ངོ་བོ་བཤད། ཚོགས་སུ་འཇོག་པའི་རྒྱུ་མཚན། གྲངས་ངེས་པའོ། །
དང་པོ་ནི། ཚོགས་ཀྱི་སྒྲུབ་པ་ཆོས་ཅན། རྣམ་པ་བཅུ་བདུན་ཡོད་དེ། སེམས་ཅན་མཐའ་དག་
སྡུག་བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་དང༌། ཚེ་འདིར་བདེ་བ་ལ་འགོད་པའི་
སྦྱིན་པ་དང་། ཕྱི་མ་མངོན་མཐོའི་བདེ་བ་ལ་འགོད་པ་ཚུལ་ཁྲིམས་དང་། ཏིང་ངེ་འཛིན་གྱི་བདེ་

བ་ལ་འགོད་པ་བཟོད་པ་དང་། བརྩོན་འགྲུས་དང་། གཅིག་ཏུ་ངེས་པའི་བདེ་བ་སྒྲུབ་པ་བསམ་
གཏན་དང༌། གཏན་དུ་བའི་བདེ་བ་སྒྲུབ་པ་ཤེས་རབ་དང་། མཉམ་རྗེས་ཀྱི་དབང་དུ་བྱས་པ་ཞི་
གནས་དང་ལྷག་མཐོང་ཟུང་དུ་འབྲེལ་བའི་ལམ་དང་། གཞན་དོན་སྒྲུབ་པའི་ཐབས་ལ་མཁས་
པ་དང་། ཚོགས་གཉིས་ཀྱི་དབང་དུ་བྱས་པ་ཡེ་ཤེས་དང༌། བསོད་ནམས་དང་། ཡོན་ཏན་སྒྲུབ་
པ་མཐོང་བ་ལ་སོགས་པའི་ལམ་དང༌། ཆོས་རྣམས་ཀྱི་ཚིག་དོན་བསྐལ་པ་ལ་སོགས་པའི་བ
དུ་མི་བརྗེད་པར་འཛིན་པས་ན་གཟུངས་ཏེ་དབྱེ་ན་བཟོད་པའི་གཟུངས། གསང་སྔགས་ཀྱི་
གཟུངས། ཚིག་གི་གཟུངས། དོན་གྱི་གཟུངས་དང་བཞིར་ཡོད་པ་དང་། ཡོན་ཏན་གྱི་རྟེན་བྱེད་
པས་ས་དང་། སྤང་བྱ་སྤོང་བ་གཉེན་པོའི་སྒྲུབ་པ་རྣམས་སུ་ཡོད་པའི་ཕྱིར། གཉིས་པ་ནི། སྙིང་
རྗེ་ཆེན་པོ་ལ་སོགས་པ་བཅུ་བདུན་པོ་ཆོས་ཅན། ཚོགས་སུ་འཇོག་པའི་རྒྱུ་མཚན་ཡོད་དེ། སྙིང་
རྗེ་ཆེན་པོ་ལ་སོགས་པ་བཅུ་བདུན་པོ་འདི་དག་གིས་ཡང་དག་པར་འགྲུབ་པའི་ངོ་བོ་བྱང་ཆུབ་
ཆེན་པོ་འབྱིན་པར་བྱེད་པའི་ཕྱིར། མཐར་ཐུག་གི་བྱང་ཆེན་འབྱིན་པར་བྱེད་དེ། ཟབ་པ་དོན་
དམ་པར་མི་དམིགས་པར་རྟོགས་པའི་ཤེས་རབ་དང་རྒྱ་ཆེ་བ་ཀུན་རྫོབ་ཀྱི་བདེན་པ་ལས་མི་
འདའ་བར་ཐེག་པ་ཆེན་པོའི་དོན་མཐའ་དག་སྒྲུབ་ཅིང་ཉམས་སུ་ལེན་པའི་ཕྱིར། གསུམ་པ་ནི།
ཚོགས་ཀྱི་སྒྲུབ་པ་རྣམ་པ་བཅུ་བདུན་དུ་གྲངས་ངེས་ཏེ། སྒྲུབ་ཟིན་པ་དེའི་ཕྱིར།  ྂཤྐ་ཊ
གཉིས་པ་ཚོགས་གསུམ་བྱེ་བྲག་ཏུ་བཤད་པ་ལ། ཡེ་ཤེས་ཀྱི་ཚོགས། སའི་ཚོགས། གཉེན་
པོའི་ཚོགས་བྱེ་བྲག་ཏུ་བཤད་པའོ། །དང་པོ་ལ། ཡུལ་ཅན་དང་། ཡུལ་གཉིས་ལས། དང་པོ་ནི།
ཚོགས་གསུམ་བསྒྲུབ་པ་ཡོད་པ་དེ་ལ་ཡེ་ཤེས་ཀྱི་ཚོགས་ནི་རྣམ་པ་ཉི་ཤུ་ཡོད་དེ། ཡུལ་གྱི་སྒོ་
ནས་དེ་ལྟར་ཡོད་པའི་ཕྱིར། དེ་ཡང་སྟོང་པ་ཉིད་ཉི་ཤུ་སྟོན་པའི་ཡུམ་གྱི་མདོ་ལས་ཡེ་ཤེས་ཀྱི་
ཚོགས་འཕངས་ནས་བསྟན་པ་ཡིན་ཏེ། ནང་དང་ཕྱི་དང་གཉིས་ཀ་སྟོང་པ་ཉིད་སྟོན་པའི་མདོ་
ལས་ཚོགས་ལམ་གྱི་ཡེ་ཤེས་ཀྱི་ཚོགས་དེ་བསྟན། སྟོང་པ་ཉིད་སྟོང་པ་ཉིད་དང་ཆེན་པོ་སྟོང་པ་
ཉིད་དང་དོན་དམ་པ་སྟོང་ཉིད་སྟོན་པའི་ཡུམ་གྱི་མདོ་ལས་སྦྱོར་ལམ་དང་ས་དང་པོ་གཉིས་པ་

རྣམས་ཀྱི་ཡེ་ཤེས་ཀྱི་ཚོགས་དེ་བསྟན། འདུས་བྱས་སྟོང་པ་ཉིད་དང་། འདུས་མ་བྱས་དང་།
མཐའ་ལས་འདས་པ་དང་། ཐོག་མ་དང་ཐ་མ་མེད་པ་དང་། དོར་བ་མེད་པ་སྟོང་པ་ཉིད་རྣམས་
སྟོན་པའི་མདོ་ལས་ས་གསུམ་པ་ནས་ས་བདུན་པའི་བར་གྱི་ཡེ་ཤེས་ཀྱི་ཚོགས་དེ་བསྟན། རང་
བཞིན་སྟོང་པ་ཉིད་དང༌། ཆོས་ཐམས་ཅད་སྟོང་པ་ཉིད་སྟོན་པའི་ཡུམ་གྱི་མདོ་ལས་ས་བརྒྱད་
པའི་ཡེ་ཤེས་ཀྱི་ཚོགས་དེ་བསྟན། རང་གི་མཚན་ཉིད་སྟོང་པ་ཉིད་དང་། མི་དམིགས་པ་སྟོང་པ་
ཉིད་སྟོན་པའི་ཡུམ་གྱི་མདོ་ལས་ས་དགུ་པའི་ཡེ་ཤེས་ཀྱི་ཚོགས་དེ་བསྟན། དངོས་པོ་མེད་པའི་
ངོ་བོ་ཉིད་སྟོང་པ་ཉིད་དང་། དངོས་པོ་སྟོང་པ་ཉིད་སྟོན་པའི་ཡུམ་གྱི་མདོ་ལས་ས་བཅུ་པའི་ཡེ་
ཤེས་ཀྱི་ཚོགས་དེ་བསྟན། དངོས་པོ་མེད་པ་སྟོང་པ་ཉིད་དང་། རང་གི་ངོ་བོ་སྟོང་པ་ཉིད་དང༌།
གཞན་གྱི་ངོ་བོ་སྟོང་པ་ཉིད་རྣམས་སྟོན་པའི་ཡུམ་གྱི་མདོ་ལས་སངས་རྒྱས་ཀྱི་སའི་ཡེ་ཤེས་ཀྱི་
ཚོགས་དེ་འཕངས་ནས་བསྟན་པའི་ཕྱིར། གཉིས་པ་ནི། ཡུལ་སྟོང་པ་ཉིད་ཉི་ཤུ་འདིར་སྨྲས་པ་
ནང་མིག་སོགས་དབང་པོ་དྲུག་བདེན་པས་སྟོང་པ་ནང་སྟོང་པ་ཉིད་དང་། ཕྱི་རོལ་གྱི་སྐྱེ་མཆེད་
དྲུག་བདེན་པས་སྟོང་པ་ཕྱི་སྟོང་པ་ཉིད་དང༌། གཉིས་ཀའི་རྟེན་ཁོག་པ་བདེན་པས་སྟོང་པ་ཕྱི་
ནང་གཉིས་ཀ་སྟོང་པ་ཉིད་དང་། བདེན་པས་སྟོང་པའི་དངོས་པོ་བདེན་པས་སྟོང་པ་ནི་སྟོང་པ་
ཉིད་སྟོང་པ་ཉིད་དང་། ཕྱོགས་བཅུ་བདེན་པས་སྟོང་པ་ནི་ཆེན་པོ་སྟོང་པ་ཉིད་དང་། མྱ་ངན་ལས་
འདས་པ་བདེན་པས་སྟོང་པ་ནི་དོན་དམ་པ་སྟོང་པ་ཉིད་དང༌། རྐྱེན་ལས་སྐྱེས་པ་བདེན་པས་
སྟོང་པ་ནི་འདུས་བྱས་སྟོང་པ་ཉིད་དང་། གཅིག་ཤོས་ནམ་མཁའ་ལ་སོགས་པ་བདེན་པས་སྟོང་
པ་ནི་འདུས་མ་བྱས་སྟོང་པ་ཉིད་དང་། རྟག་ཆད་ཀྱི་མཐའ་ལས་འདས་པའི་དབུས་བདེན་པས་
སྟོང་པ་ནི་མཐའ་ལས་འདས་པ་སྟོང་པ་ཉིད་དང༌། འཁོར་བ་བདེན་པས་སྟོང་པ་ནི་ཐོག་མ་དང་
ཐ་མ་མེད་པ་སྟོང་པ་ཉིད་དང༌། དོར་བྱར་མེད་པའི་སྦྱིན་སོགས་བདེན་པས་སྟོང་པ་ནི་དོར་བ་
མེད་པ་སྟོང་པ་ཉིད་དང་། གནས་ལུགས་བདེན་པས་སྟོང་པ་ནི་རང་བཞིན་སྟོང་པ་ཉིད་དང༌། ཆོས་
ཀུན་བདེན་པས་སྟོང་པ་ནི་ཆོས་ཐམས་ཅད་སྟོང་པ་ཉིད་དང་། འདུས་བྱས་ཀྱི་ཆོས་སྐྱེ་གནས་

འཇིག་གསུམ་བདེན་པས་སྟོང་པ་ནི་རང་གི་མཚན་ཉིད་སྟོང་པ་ཉིད་དང༌། འདས་སོགས་གསུམ་
བདེན་པས་སྟོང་པ་ནི་མི་དམིགས་པ་སྟོང་པ་ཉིད་དང༌། རྒྱུ་རྐྱེན་ལྡན་ཞིང་ཚོགས་པ་བདེན་པས་
སྟོང་པ་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་དང་། གཅིག་ཤོས་ཕུང་པོ་ལྔ་བདེན་པས་
སྟོང་པ་ནི་དངོས་པོ་སྟོང་པ་ཉིད་དང་། ནམ་མཁའ་བདེན་པས་སྟོང་པ་ནི་དངོས་པོ་མེད་པ་སྟོང་
པ་ཉིད་དང་། རང་བཞིན་སྟོང་པ་ཞེས་བྱ་བ་བདེན་པས་སྟོང་པ་ནི་རང་གི་ངོ་བོ་སྟོང་པ་ཉིད་དང༌།
བྱེད་པ་པོ་དོན་གཞན་གྱིས་སྟོང་པ་ནི་ཆོས་ཀྱི་གཞན་གྱི་ངོ་བོ་ཉིད་དེ་དེ་བདེན་པས་སྟོང་པ་
གཞན་གྱི་ངོ་བོ་སྟོང་པ་ཉིད་ཡིན་ནོ། །སྟོང་པ་ཉིད་ནི་ཉི་ཤུར་འདོད་དེ། སྟོང་གཞི་ཆོས་ཅན་ཉི་
ཤུ་དོན་དམ་པར་རང་རང་གི་ངོ་བོས་སྟོང་པའི་ཕྱིར། 
 གཉིས་པ་སའི་ཚོགས་ལ། སྤྱིའི་མཚམས་སྦྱར་བ་དང་། སོ་སོའི་རང་བཞིན་བཤད་པའོ། །
དང་པོ་ནི། སའི་ཚོགས་ལས་གང་གི་སྐྱོན་ཟད་པ་དང་ཡོན་ཏན་རྫོགས་པའི་སྒོ་ནས་ཡོངས་སུ་
སྦྱོང་བར་འགྱུར་བའི་ཆོས་གང་དག་ཡིན་པ་དེ་དག་བསྟན་པའི་ཕྱིར་དུ་བར་སྐབས་ཀྱི་ཚིགས་སུ་
བཅད་པ་ཉི་ཤུ་རྩ་གསུམ་གསུངས་པ། གཉིས་པ་ལ་རྒྱུའི་ས་དགུའི་ཡོངས་སྦྱོང་བཤད། འབྲས་
བུའི་ས་བཅུ་པའི་མཚན་ཉིད་བཤད་པའོ། ། 
 དང་པོ་ལ་དགུའི་དང་པོ། ས་དང་པོ་ལ། རྩ་བ་དང་། འགྲེལ་པའོ། །དང་པོ་ནི། ཡོངས་སུ་
སྦྱོང་བ་རྣམ་པ་བཅུ་ཡིས་ས་ནི་དང་པོ་ཐོབ་པར་འགྱུར་ཏེ། དེ་ལ་བརྟེན་ནས་ས་དང་པོའི་སྐྱོན་
ཟད་ཅིང་ཡོན་ཏན་རྣམས་རྫོགས་པར་འགྱུར་པའི་ཕྱིར། དེ་ལ་ཡང་བཅུ་ཡོད་དེ། ས་དང་པོའི་
ལྷག་བསམ་རྣམ་དག་སོགས་བཅུ་ཡོད་པའི་ཕྱིར། ས་དང་པོ་ཇི་ལྟར་སྦྱོང་བའི་ཚུལ་ཡང་ཡོད་
དེ། ཆོས་བཅུ་པོ་དེ་དག་གི་སྙིང་རྗེ་ཆེན་པོ་དང་བདེན་པའི་རང་བཞིན་མི་དམིགས་པར་རྟོགས་
པའི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བར་ཤེས་པར་བྱ་བ་ཡིན་པའི་ཕྱིར། གཉིས་
པ་འགྲེལ་པ་ནི། རྩ་བའི་རིམ་པ་ཇི་ལྟ་བ་བཞིན་བཤད་ན། སེམས་ཅན་དང་དགེ་སོགས་གཞི་
ཐམས་ཅད་ལ་རང་དོན་ཡིད་བྱེད་ཀྱི་གཡོ་སྒྱུ་ལ་སོགས་པའི་གྱ་གྱུ་མེད་པའི་བསམ་པས་དམ་

པའི་ཆོས་འཛིན་པར་སྤྲོ་བའི་ས་དང་པོ་བའི་ཡོན་ཏན་ཆོས་ཅན། ས་དང་པོའི་ཡོངས་སྦྱོང་ཡིན་
ཏེ། དེའི་མི་མཐུན་ཕྱོགས་འཇོམས་ཤིང་ཡོན་ཏན་རྫོགས་པར་བྱེད་པའི་ས་དང་པོ་བའི་རྒྱུད་ཀྱི་
ཡོན་ཏན་ཡིན་པའི་ཕྱིར། དེ་བཞིན་དུ་ལྷག་མ་རྣམས་ལ་ཡང་སྦྱར་བར་བྱའོ། ། 
ཐེག་པ་ཆེན་པོའི་ཆོས་འཛིན་པས་རང་དང་གཞན་གྱི་དགོས་པ་ཉིད་དང་། སེམས་ཅན་
ཐམས་ཅད་ལ་ཚད་མེད་པ་བཞིའི་སེམས་རྩེ་གཅིག་པ་དང་། ས་འདིར་སྦྱིན་པའི་ཕར་ཕྱིན་ལྷག་
པས་ཕྱི་ནང་གི་བདོག་པ་ཐམས་ཅད་ཡོངས་སུ་གཏོང་བ་ལ་ཀུན་འཛིན་མེད་པ་དང༌། ལམ་གྱི་
རྩ་བ་དགེ་བའི་བཤེས་གཉེན་མགུ་བར་བྱེད་པ་དང་། ཐེག་པ་གསུམ་དུ་གཏོགས་པའི་དམ་
པའི་ཆོས་ཀྱི་དམིགས་པ་འདོད་པ་ཤིན་ཏུ་རྒྱས་པའི་སྡེ་སྣོད་ལ་དམིགས་པ་དང་། ཁྱིམ་གྱི་ཉེས་
དམིགས་མཐོང་བས་ཁྱིམ་ན་གནས་པ་ལ་མངོན་པར་མི་དགའ་བ་དང་། སངས་རྒྱས་རྗེས་སུ་
དྲན་པ་དང་མི་འབྲལ་བར་བླ་ན་མེད་པའི་སངས་རྒྱས་ཀྱི་སྐུ་འདོད་པ་དང༌། ཆོས་ལ་སློབ་
དཔོན་གྱི་དཔེ་འཁྱུད་དང་སེར་སྣ་མེད་པའི་དམ་པའི་ཆོས་རབ་ཏུ་སྟོན་པ་དང་། དམ་བཅས་པ་
མཐར་ཕྱིན་པར་བྱེད་པས་བདེན་པར་སྨྲ་བ་ཉིད་ཅེས་བྱ་བ་ཡིན་ནོ། །དེ་ལྟ་བུའི་མཚན་ཉིད་ཀྱི་
ཆོས་བཅུས་ཡོངས་སུ་སྦྱོང་བའི་རྒྱུའི་ཁྱད་པར་སྙིང་རྗེ་ཆེན་པོ་དང་དོན་དམ་པར་ངོ་བོ་ཉིད་མི་
དམིགས་པར་རྟོགས་པའི་ཤེས་རབ་ཀྱིས་ཟིན་པས་ཁྱད་པར་དུ་བྱས་པའི་མཚན་ཉིད་ཀྱི་ཡོངས་
སུ་སྦྱོང་བ་དག་ཁོ་ནས་ས་དང་པོ་རབ་ཏུ་དགའ་བ་ཐོབ་པར་འགྱུར་ཏེ། དེ་ལས་ས་དང་པོའི་
སྐྱོན་ཟད་ཅིང་ཡོན་ཏན་རྫོགས་པའི་སྒོ་ནས་ས་དང་པོ་རྣམ་པ་ཐམས་ཅད་དུ་བསྐྱེད་པར་བྱ་བ་
ཡིན་པའི་ཕྱིར།
གཉིས་པ་ས་གཉིས་པ་ལ་རྩ་བ། འགྲེལ་པའོ། །དང་པོ་ནི། ཚུལ་ཁྲིམས་དང་། གཞན་གྱི་
ཕན་པར་བྱས་པའི་དྲིན་གཟོ་བ་དང༌། གཞན་གྱི་གནོད་པ་བྱས་པ་བཟོད་པ་དང༌། དགེ་བ་སྒྲུབ་
པ་ལ་འགྱོད་པ་མེད་པའི་སྒོ་ནས་ཡིད་རབ་ཏུ་དགའ་བ་དང་། སྐྱེ་བོ་རྣམས་ལ་སྙིང་བརྩེ་བ་དང་།
མཁན་པོ་སོགས་ལ་བཀུར་བསྟི་བྱེད་པ་དང་། བླ་མ་ལ་གུས་ཤིང་ཉན་པ་དང་། བརྒྱད་པ་སྦྱིན་

་
པ་ལ་སོགས་པ་ལ་སྤྲོ་ཞིང་བརྩོན་པ་སོགས་བརྒྱད་ཀྱིས་ས་གཉིས་པ་སྦྱོང་བར་བྱེད་ནུས་ཏེ།
དེའི་མི་མཐུན་ཕྱོགས་འཇོམས་ཤིང་གཉེན་པོ་རྫོགས་པར་བྱེད་ནུས་པའི་ཕྱིར། གཉིས་པ་འགྲེལ་
པ་ནི། ས་གཉིས་པའི་ཡོངས་སྦྱོང་ལ་བརྒྱད་ཡོད་དེ། ས་འདི་ཚུལ་ཁྲིམས་ཀྱི་ཕར་ཕྱིན་ལྷག་པས་
དགེ་བའི་ཆོས་སྡུད་པ་དང་། སེམས་ཅན་གྱི་དོན་བྱ་བ་དང་། ཉེས་སྤྱོད་སྡོམ་པའི་ཚུལ་ཁྲིམས་
དང༌། གཞན་གྱིས་ཕན་པ་བྱས་པ་དྲན་པ་ཆུད་མི་གསོན་པ་དང༌། གཞན་གྱི་གནོད་པ་བྱས་པ་
ལ་སོགས་པ་བཟོད་པ་གནོད་པ་ལ་ཇི་མི་སྙམ་པ་དང༌། དགེ་བའི་ཆོས་བསྒྲུབ་པ་ལ་འགྱང་བ་
མེད་པ་སྤྲོ་བ་དང་ལྡན་པ་དང་། སྐྱེ་བོ་ཐམས་ཅད་ལ་བྱམས་པ་དང་། སྐྱེ་བོ་གོང་མ་མཁན་པོ་
ལ་སོགས་པ་ལ་འདུད་པ་དང༌། དགེ་བའི་བཤེས་གཉེན་གྱིས་བསྟན་པའི་ཆོས་གསུངས་པ་ཇི་
ལྟ་བ་བཞིན་དུ་བསྒྲུབ་པ་དང་། སྒྲུབ་པ་དམ་པ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་
ལ་སྤྲོ་བ་ཞེས་བྱ་བ་རྣམས་ཡོད་པའི་ཕྱིར། དེ་ལྟ་བུའི་ཡོངས་སུ་སྦྱོང་པ་སྔ་མ་བཞིན་དུ་སྙིང་རྗེ་
ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བ་བྱས་པའི་
ཁྱད་པར་རྣམ་པ་བརྒྱད་ཀྱིས་ས་གཉིས་པ་དྲི་མ་མེད་པ་ཐོབ་པ་ཡིན་ཏེ། དེ་ལ་བརྟེན་ནས་ས་
གཉིས་པའི་སྐྱོན་ཟད་ཅིང་ཡོན་ཏན་རྫོགས་པར་འགྱུར་བའི་ཕྱིར།
ས་གསུམ་པ་ལ་གཉིས་ལས། དང་པོ་རྩ་བ་ནི། མང་དུ་ཐོས་པས་མི་ངོམས་པ་ཉིད་དང་།
རྙེད་བཀུར་གྱི་ཟང་ཟིང་མེད་པར་ཆོས་སྦྱིན་པ་དང་། སངས་རྒྱས་ཀྱི་ཞིང་ཀུན་སྦྱོང་བ་དང་། འཁོར་
བས་ཡོངས་སུ་མི་སྐྱོ་བ་དང་། ངོ་ཚ་ཁྲེལ་ཡོད་ཅེས་བྱ་བ་རང་གཞན་ལ་ལྟོས་ནས་མི་དགེ་བའི་
ཆོས་ཡིད་ལ་མི་བྱེད་པ་དང་ལྔ་སྟེ། རློམ་མེད་བདག་ཉིད་དེ་རྣམས་ལྔ་ནི་ཆོས་ལྔ་རེ་རེ་ལའང་
སྦྱར་རོ། །གཉིས་པ་ནི། ས་གསུམ་པའི་ཡོངས་སྤྱོང་ལ་ལྔ་ཡོད་དེ། ས་གསུམ་པ་བས་དམ་པའི་
ཆོས་མཉན་པས་ངོམས་མི་ཤེས་པ་དང༌། རྙེད་པ་དང་བཀུར་བསྟི་ལ་སོགས་པ་ལ་མི་ལྟ་བའི་
སེམས་ཀྱིས་དམ་པའི་ཆོས་རབ་ཏུ་སྟོན་པ་དང༌། རང་ཉིད་གང་དུ་སངས་རྒྱ་འགྱུར་གྱི་སངས་
རྒྱས་ཀྱི་ཞིང་རྟེན་དང་རྟེན་པ་སེམས་ཅན་གྱི་སྐྱོན་ཀུན་ཏུ་སྦྱོང་བ་དང་། ས་འདིར་བཟོད་པའི་ཕར་
་

ཕྱིན་ལྷག་པའི་སྒོ་ནས་ཕན་བཏགས་པའི་སེམས་ཅན་ཡིད་མི་མཐུན་པ་ལ་སོགས་པའི་མཐོང་
བས་ཡོངས་སུ་མི་སྐྱོ་བ་དང༌། རང་ལ་ལྟོས་ནས་མི་དགེ་བའི་ཆོས་མི་བྱེད་པ་ངོ་ཚ་ཤེས་པ་དང༌།
གཞན་ལ་ལྟོས་ནས་མི་བྱེད་པ་ཁྲེལ་ཡོད་པ་ཞེས་བྱ་བ་རྣམས་ཡོད་པའི་ཕྱིར། དེ་ལྟ་བུའི་ཡོངས་
སུ་སྦྱོང་བ་རྣམ་པ་ལྔ་པོ་སྔ་མ་བཞིན་དུ་སྙིང་རྗེ་ཆེན་པོ་དང་། ངོ་བོ་ཉིད་དུ་མི་རྟོག་པའི་ཤེས་
རབ་ཀྱིས་ཟིན་པའི་སྒོ་ནས་ཡོངས་སུ་སྦྱོང་བ་བྱས་པས་ས་གསུམ་པ་འོད་བྱེད་པ་རྟོགས་པར་
འགྱུར་ཏེ་དེ་ལ་བརྟེན་ནས་ས་གསུམ་པའི་སྐྱོན་ཟད་ཅིང་ཡོན་ཏན་རྣམས་ཡོངས་སུ་རྫོགས་པར་
འགྱུར་པའི་ཕྱིར། 
བཞི་པ་ས་བཞི་པ་འོད་འཕྲོ་བ་ལ། རྩ་བ་དང་འགྲེལ་པའོ། །དང་པོ་ནི། ནགས་ཏེ་ཉན་རང་
གི་ཡིད་བྱེད་ཀྱིས་དབེན་པ་ལ་གནས་པ་དང་། འདོད་པ་ཆུང་བ་དང་། ཆོག་ཤེས་པ་དང༌། སྦྱངས་
པ་ཡང་དག་སྡོམ་བསྟེན་དང་། རང་གིས་བསླབ་པའི་སྡོམ་པ་བླངས་པ་ཡོངས་སུ་མི་གཏོང་བ་
དང་། འདོད་པའི་ཡོན་ཏན་རྣམས་ལ་སྨོད་པ་དང་། གདུལ་བྱ་རྣམས་མྱ་ངན་ལས་འདས་པ་ལ་
འགོད་པ་དང་། བདོག་པ་ཀུན་ཡོངས་སུ་གཏོང་བ་དང་། དགེ་བའི་ཆོས་བསྒྲུབ་པ་ལ་མི་ཞུམ་
པ་དང་། དངོས་པོ་ཐམས་ཅད་ལ་མཚན་མར་ལྟ་བ་མེད་པ་སྟེ་བཅུའོ། གཉིས་པ་ནི། ས་བཞི་པའི་
ཡོངས་སྦྱོང་ལ་བཅུ་ཡོད་དེ། འདུ་འཛིས་དབེན་པའི་དགོན་པར་གནས་པ་དང་། རྙེད་པ་མ་ཐོབ་
པ་ལ་མངོན་པར་འདོད་པ་མེད་པ་འདོད་པ་ཆུང་བ་དང་། རྙེད་པ་ཐོབ་པ་ལ་ལྷག་པར་དོན་དུ་
གཉེར་བ་མེད་པ་ཆོག་ཤེས་པ་དང༌། ཟས་བསོད་སྙོམས་པ་ཉིད་ལ་སོགས་པ་སྦྱངས་པའི་ཡོན་
ཏན་བཅུ་གཉིས་ལ་ཡིད་དམ་བརྟན་པས་ཡང་དག་པར་སྡོམ་པ་དང༌། བསླབ་པ་བླངས་པ་སྲོག་
ལ་སོགས་པའི་ཕྱིར་ཡང་ཡོངས་སུ་མི་གཏོང་བ་དང་། འདོད་པའི་ཡོན་ཏན་ལ་ངོ་བོའི་སྒོ་ནས་
ཉེས་དམིགས་སུ་ལྟ་བས་སྨོད་པ་དང་། གདུལ་བྱའི་བློ་དང་འཚམས་པར་མྱ་ངན་ལས་འདས་པ་
་གཞོལ་བར་བྱེད་པ་དང༌། ཕྱི་ནང་གི་བདོག་པ་ཐམས་ཅད་ཡོངས་སུ་གཏོང་བ་དང་། དགེ་
བ་སྒྲུབ་པ་ལ་སེམས་མི་ཞུམ་པ་དང་། དངོས་པོ་ཐམས་ཅད་ལ་མངོན་ཞེན་གྱིས་མི་ལྟ་བ་ཞེས་

བྱ་བ་རྣམས་ཡོད་པའི་ཕྱིར། དེ་ལྟ་བུའི་ཡོངས་སུ་སྦྱོང་བ་སྔ་མ་ལྟ་བུ་སྙིང་རྗེ་ཆེན་པོ་དང་སྟོང་ཉིད་
རྟོགས་པའི་ཤེས་རབ་ཀྱིས་ཟིན་པ་རྣམ་པ་བཅུས་ས་བཞི་པ་འོད་འཕྲོ་བ་ཅན་གནོན་པ་ཡིན་ཏེ།
ས་བཞི་པའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་ཕྱིར།
ད༑ ལྔ་པ་ས་ལྔ་པ་སྦྱངས་དཀའ་བ་ལ། རྩ་བ་དང་། འགྲེལ་པའོ། །དང་པོ་ནི། ཁྱིམ་པ་དང་
འགྲོགས་ཤིང་འདྲིས་པ་དང༌། གཞན་གྱི་རྙེད་པ་ལ་ཕྲག་དོག་པའི་ཁྱིམ་ལ་འཁྲེན་པ་དང་། འདུ་
འཛིར་གྱུར་པའི་སྐྱེ་བོ་མང་པོའི་ནང་དུ་གནས་པ་དང་། བདག་བསྟོད་གཞན་ལ་བརྙས་པ་གཉིས་
དང༌། མི་དགེ་བའི་ལས་ཀྱི་ལམ་བཅུ་དང༌། ཐོས་པ་སོགས་ཀྱིས་རློམས་པས་ཁེངས་པ་དང་།
དགེ་བ་དོར་བྱ་དང་མི་དགེ་བ་བླང་བྱར་འཛིན་པའི་ཕྱིན་ཅི་ལོག་དང་། འཇིག་ཚོགས་ལ་ལྟ་བ་
ལྔའི་བློ་ངན་པ་དང་། འདོད་ཆགས་སོགས་ལ་སེམས་དང་ལུས་ངག་ཡོངས་སུ་གཏོང་བའི་ཉོན་
མོངས་བཟོད་པ་དང་བཅུའོ། །བཅུ་པོ་འདི་ནི་རྣམ་པར་སྤངས་ན་ས་ལྔ་པ་ནི་ཡང་དག་པར་འཐོབ་
བོ། །གཉིས་པ་འགྲེལ་པ་ནི། ས་ལྔ་པའི་ཡོངས་སྦྱོང་ཡོད་དེ། སྲེད་པས་རྙེད་པ་ལ་སོགས་པའི་
དོན་དུ་རབ་ཏུ་བྱུང་བ་ལ་སོགས་པ་དང་འགྲོགས་པ་དང་། ཁྱིམ་ལ་ཞེན་པས་གཞན་ལ་དད་པ་
ཅན་གྱི་ཁྱིམ་ཉེ་བར་མི་སྟོན་པ་དང་། འདོད་པས་སྐྱེ་བོ་མང་པོའི་གྲོང་ལ་སོགས་པར་གནས་པ་
དང་། རྙེད་བཀུར་གྱི་ཆེད་དུ་བདག་ལ་བསྔགས་པ་དང་གཞན་ལ་སྨོད་པ་དང༌། དེ་དག་ལ་བརྟེན་
ནས་མི་དགེ་བའི་ལས་ཀྱི་ལམ་བཅུ་འཕེལ་བ་དང༌། བདག་ཉིད་ཐོས་པ་ལ་སོགས་པས་རློམ་
ཞིང་གཞན་ལ་མི་འདུད་པ་དང༌། བླང་དོར་ཕྱིན་ཅི་ལོག་ཏུ་ཞེན་པས་དགེ་བ་དང་མི་དགེ་བ་ལ་
ཟློག་སྟེ་མངོན་པར་ཞེན་པ་དང༌། ལོག་པར་ལྟ་བ་དང་འཇིག་ལྟ་ལ་སོགས་པ་བློ་གྲོས་ངན་པ་
དང་། འདོད་ཆགས་ལ་སོགས་པ་ཉོན་མོངས་པ་ཐམས་ཅད་ལ་ཡིད་མངོན་དུ་ཕྱོགས་པར་བྱེད་
པ་ཞེས་བྱ་བ་ཡོད་པའི་ཕྱིར། དེ་ལྟ་བུའི་མཚན་ཉིད་ཀྱི་ཆོས་བཅུ་རྣམ་པར་སྤོང་ཞིང་ཟློག་པའི་
ཆོས་གཉེན་པོ་དོན་གྱིས་འཕགས་པ་སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་
ཟིན་པ་ཡོངས་སུ་སྦྱོང་བ་རྣམ་པ་བཅུས་སྔ་མ་བཞིན་དུ་ས་ལྔ་པ་སྦྱང་དཀའ་བ་འཐོབ་པ་ཡིན་ཏེ།

ས་ལྔ་པའི་སྐྱོན་སེལ་ཞིང་ཡོན་ཏན་རྫོགས་པའི་སྒོ་ནས་སྒྲུབ་པར་བྱེད་པའི་ཕྱིར། ལས་འབྲས་
ལ་སྐུར་འདེབས་ཀྱི་ལོག་ལྟས་དང་པོ་ནས་ས་བོན་དང་བཅས་པ་ཟད་པར་སྤངས་ཟིན་པས་
འདིར་སྤངས་པར་བཤད་པ་ནི་རྒྱང་རིང་དུ་ཐག་བསྲིངས་པའི་གཉེན་པོ་སྐྱེས་པ་ལ་བྱའོ། །
ས་དྲུག་པ་མངོན་དུ་གྱུར་པ་ལ། རྩ་བ་དང༌། འགྲེལ་པའོ། །དང་པོ་ནི། སྦྱིན་དང་ཞེས་སོགས་
ཡོན་ཏན་དྲུག་རྫོགས་ཤིང་སྐྱོན་དྲུག་སྤངས་པས་ས་ནི་དྲུག་པ་ཡང་དག་པར་འཐོབ་སྟེ། དེའི་
སྐྱོན་སེལ་ཞིང་ཡོན་ཏན་རྫོགས་པའི་སྒོ་ནས་འཐོབ་པའི་ཕྱིར། གཉིས་པ་ནི། ཕ་རོལ་ཏུ་ཕྱིན་པ་
དྲུག་རྫོགས་པས་སྤང་བྱ་དྲུག་སྤོང་སྟེ། ཚུལ་ཁྲིམས་དང་བསམ་གཏན་གྱི་ཕར་ཕྱིན་རྫོགས་པས་
ཉན་ཐོས་དང་རང་སངས་རྒྱས་ལ་ཐོབ་པར་འདོད་པ་སྤངས་པ་དང༌། བཟོད་པའི་ཕར་ཕྱིན་
རྫོགས་པས་དོན་དམ་པར་ངོ་བོ་ཉིད་མི་དམིགས་པ་ལ་སྐྲག་པ་སྤོང་བ་དང་། སྦྱིན་པའི་ཕར་
ཕྱིན་རྫོགས་པས་སློང་བ་པོའི་སྐྱེ་བོས་སླངས་ན་ཞུམ་པ་སྤོང་བ་དང༌། སྦྱིན་པ་ལ་སྤྲོ་བའི་བརྩོན་
འགྲུས་ཀྱི་ཕར་ཕྱིན་རྫོགས་པས་བདོག་པ་
གས་པས་བདོག་པ་ཐམས་ཅད་ངང་གི་རང་གིས་གཏོང་བར་ཞུགས་པ་
ལ་མི་དགའ་བའི་སེམས་སྤོང་བ་དང་། ཤེས་རབ་ཀྱི་ཕར་ཕྱིན་རྫོགས་པས་རང་ཉིད་བཀྲེན་
ཡང་སློང་བའི་སྐྱེ་བོ་སྤོང་བའི་སེམས་སྤོང་བའི་ཕྱིར། གཉེན་པོ་དྲུག་རྫོགས་པ་དང༌། སྤང་བྱ་
དྲུག་སྤངས་པ་དེ་ལྟ་བུའི་ཡོངས་སུ་སྦྱོང་བ་བཅུ་གཉིས་ཀྱིས་སྔ་མ་བཞིན་དུ་ས་དྲུག་པ་མངོན་དུ་
གྱུར་པ་ཀུན་ཤེས་པར་འགྱུར་བ་ཡིན་ཏེ། དེ་ལ་བརྟེན་ནས་ས་དྲུག་པའི་སྐྱོན་སེལ་ཞིང་ཡོན་
ཏན་རྫོགས་པར་འགྱུར་བའི་ཕྱིར། 
བདུན་པ། ས་བདུན་པ་རིང་དུ་སོང་བ་ལ། སྤང་བྱ་ཉི་ཤུ་སྤོང་བའི་ཡོངས་སྦྱོང་དང༌། གཉེན་
པོ་ཉི་ཤུ་བསྟེན་པའི་ཡོངས་སྦྱོང་གཉིས། དང་པོ་ལ་རྩ་བ་དང་། འགྲེལ་པའོ། །དང་པོ་ནི། བདག་
དང་སེམས་ཅན་འཛིན་པ་སོགས་ཉེས་པ་ཉི་ཤུ་གང་ལ་རྣམ་པར་ཆད་པ་དེ་ཡིས་ས་ནི་བདུན་པ་
འཐོབ་སྟེ། ཡོན་ཏན་གྱི་ཆོས་ཉི་ཤུ་རྫོགས་པའི་སྒོ་ནས་འཐོབ་པའི་ཕྱིར། གཉིས་པ་འགྲེལ་པ་
ནི། ས་བདུན་པའི་ཡོངས་སྦྱོང་གི་སྤང་བྱ་ལ་ཉི་ཤུ་ཡོད་དེ། རང་དབང་བའི་བདག་ཏུ་འཛིན་པ་

དང་། རང་དབང་བའི་སེམས་ཅན་དུ་འཛིན་པ་དང་། སྲོག་ཏུ་འཛིན་པ་དང་། གང་ཟག་རྫས་
ཡོད་དུ་འཛིན་པ་དང༌། སེམས་ཅན་ཆད་པར་འཛིན་པ་དང་། དེ་རྟག་པར་འཛིན་པ་དང་། བླང་
དོར་གྱི་མཚན་མར་འཛིན་པ་དང་། དེའི་རྒྱུར་འཛིན་པ་དང་། དེ་ཕུང་པོ་ལ་བདག་ཏུ་འཛིན་པ་
དང་། ཁམས་ལ་དེར་ཞེན་པ་དང་། སྐྱེ་མཆེད་ལ་དེར་ཞེན་པ་དང་། ཁམས་གསུམ་པ་ལ་བླང་
བྱར་གནས་པ་དང༌། དེ་ལ་དོར་བྱ་བྱར་ཆགས་པ་དང་། གོང་མའི་ཡོན་ཏན་ཐོབ་མི་ནུས་སྙམ་
དུ་སེམས་ཀུན་ཏུ་ཞུམ་པ་དང་། སངས་རྒྱས་དང་ཆོས་དང་དགེ་འདུན་ལ་བདེན་པར་ཞེན་པ་
གསུམ་དང་། ཚུལ་ཁྲིམས་སུ་ལྟ་བ་ལ་མངོན་པར་ཞེན་པ་དང༌། སྟོང་པ་ཉིད་ལ་རྩོད་པ་དང༌།
སྟོང་དང་རྟེན་འབྲེལ་འགལ་བ་བརྗོད་པ་འཛིན་པ་རྣམས་སུ་ཡོད་པའི་ཕྱིར། དེ་རྣམས་ཡོངས་
སུ་སྤང་སྟེ། ཉེས་པ་དེ་ལྟ་བུ་ཉི་ཤུ་དང་བྲལ་ནས་ཟློག་པའི་ཆོས་གཉེན་པོ་དོན་གྱིས་འཕངས་པ་
ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་བཞིན་དུ་ས་བདུན་པ་རིང་དུ་སོང་བ་ཀུན་ཤེས་བར་
འགྱུར་བ་ཡིན་ཏེ། ས་བདུན་པའི་སྐྱོན་སེལ་ཞིང་ཡོན་ཏན་རྫོགས་པའི་སྒོ་ནས་ཤེས་པར་འགྱུར་
བའི་ཕྱིར། 
གཉིས་པ་ལ། མཚམས་སྦྱར། རྩ་བ་དང་། འགྲེལ་པའོ། །དང་པོ་ནི། སྤང་བྱ་ཉི་ཤུ་བསྟན་
པའི་དོན་གྱིས་འཕངས་པའི་ཆོས་གཉེན་པོ་དེ་ཉིད་བསྟན་པའི་ཕྱིར་གཞུང་འདི་གསུངས་སོ། །
གཉིས་པ་ནི། གཉེན་པོ་བསྟན་པའི་ས་བདུན་པའི་ཡོངས་སྦྱོང་ལ་ཉི་ཤུ་ཡོད་དེ། དེའི་རྒྱུད་ཀྱི་
རྣམ་ཐར་སྒོ་གསུམ་ཤེས་པ་ནས། ས་བདུན་པ་བ་རང་གི་ལུས་ལ་དབང་འབྱོར་སྟོན་པའི་བར་
ཡོད་པའི་ཕྱིར། གསུམ་པ་ནི། ས་བདུན་པ་བ་ཆོས་ཅན། གང་ཟག་གི་བདག་ཏུ་འཛིན་པ་དང་།
སེམས་ཅན་དང་སྲོག་ཏུ་འཛིན་པ་སྤོང་སྟེ། ངོ་བོ་རྒྱུ་འབྲས་གསུམ་གྱི་ཆོས་རྣམས་བདེན་པས་
སྟོང་བ་རྣམ་པར་ཐར་པའི་སྒོ་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་མངོན་
སུམ་དུ་ཡང་དག་པར་ཤེས་པ་གོམས་པར་བྱས་པའི་ཕྱིར། དེ་ཆོས་ཅན། གང་ཟག་རྫས་ཡོད་དུ་
འཛིན་པ་སྤོང་སྟེ། དགེ་བ་བཅུའི་ལས་ཀྱི་ལམ་ལ་བསད་པར་བྱ་བ་དང་། གསོད་པ་པོ་དང་། བསད་

པ་དོན་དམ་པར་མི་དམིགས་པར་མངོན་སུམ་དུ་རྟོགས་པའི་ཕྱིར། དེ་ཆོས་ཅན། སེམས་ཅན་
ཆད་པར་འཛིན་པ་སྤོང་སྟེ། སྐྱེ་འགྲོ་ཐམས་ཅད་ལ་དམིགས་པའི་སྙིང་བརྩེ་བ་དང་ལྡན་པའི་
ཕྱིར། དེ་ཆོས་ཅན། སེམས་ཅན་རྟག་པར་འཛིན་པ་སྤོང་སྟེ། བདེན་གྲུབ་ཀྱི་དངོས་པོར་ཡོད་ན་
དམིགས་སུ་རུང་བ་ལས་དམིགས་པ་མེད་པ་དང་ལྡན་པའི་ཕྱིར། དེ་ཆོས་ཅན། བླང་དོར་གྱི་
མཚན་མར་འཛིན་པ་སྤོང་སྟེ། ཆོས་ཐམས་ཅད་བདེན་པར་སྟོང་བ་མཉམ་པ་ཉིད་དུ་རྟོགས་པའི་
ཕྱིར། དེ་ཆོས་ཅན། རྒྱུ་རིགས་ཐ་དད་པར་འཛིན་པ་སྤོང་སྟེ། མཐར་ཐུག་ཐེག་པ་ཆེན་པོའི་ཚུལ་
གཅིག་ཏུ་རྟོགས་པའི་ཕྱིར། དེ་ཆོས་ཅན། ཕུང་པོ་བདེན་པར་འཛིན་པ་སྤོང་སྟེ། མིང་གཟུགས་
ཀྱི་ཆོས་རྣམས་དོན་དམ་པར་མི་སྐྱེ་བ་ཡོངས་སུ་ཤེས་པའི་ཕྱིར། དེ་ཆོས་ཅན། ཁམས་སུ་བདེན་
པར་འཛིན་པ་སྤོང་སྟེ། སྟོང་པ་ཉིད་ཀྱི་ཆོས་ཟབ་མོ་ངེས་པར་རྟོགས་པའི་བཟོད་པ་ཁོང་དུ་ཆུད་
པའི་ཕྱིར། དེ་ཆོས་ཅན། སྐྱེ་མཆེད་དོན་དམ་པར་འཛིན་པ་སྤོང་སྟེ། སྐྱེ་མཆེད་བཅུ་གཉིས་ཀྱིས་
བསྡུས་པའི་ཤེས་བྱ་ཐམས་ཅད་ཐེག་པ་ཆེན་པོའི་ཐབས་ཀྱི་སྒོ་ནས་གཟུང་འཛིན་བདེན་མེད་
རབ་ཏུ་སྟོན་པའི་ཕྱིར། དེ་ཆོས་ཅན། ཁམས་གསུམ་ལ་གནས་བྱར་བདེན་པར་ཞེན་པ་སྤོང་སྟེ།
བདེན་འཛིན་གྱི་རྟོག་པ་ཐམས་ཅད་གཅོད་པའི་ཕྱིར། དེ་ཆོས་ཅན། ཁམས་གསུམ་ལ་དོར་བྱར་
བདེན་པར་ཞེན་པ་སྤོང་སྟེ། མཚན་མར་འཛིན་པའི་ཚུལ་མིན་ཡིད་བྱེད་ཀྱི་རྟོག་པ་མེད་པ་དང་།
འཇིག་ཚོགས་ལ་ལྟ་བ་ལ་སོགས་པ་ལྔ་འདོར་བ་དང་། འདོད་ཆགས་ལ་སོགས་པ་ཉོན་མོངས་
པ་སྤོང་བ་གསུམ་དང་ལྡན་པའི་ཕྱིར། དེ་ཆོས་ཅན། གོང་མའི་ཡོན་ཏན་ཐོབ་པར་མི་ནུས་སྙམ་
དུ་སེམས་ཞུམ་པ་སྤོང་སྟེ། ཞི་གནས་ཁྱད་པར་ཅན་གྱི་ཡོན་ཏན་ལ་དབང་ཐོབ་པའི་སྒོ་ནས་
སྒོམ་པའི་ཕྱིར། དེ་ཆོས་ཅན། སངས་རྒྱས་དང་ཆོས་དང་དགེ་འདུན་དུ་ཞེན་པ་སྤོང་སྟེ། གནས་
ལུགས་རྟོགས་པའི་ཤེས་རབ་དང་ཐབས་ལ་མཁས་པར་བྱེད་པ་དང་། གནས་ལུགས་མངོན་
སུམ་དུ་རྟོགས་པའི་སེམས་ཉེ་བར་ཞི་བ་དང་། གཟུགས་ལ་སོགས་པ་ལ་ཐོགས་པ་མེད་པའི་ཡེ་
ཤེས་དང་ལྡན་པའི་ཕྱིར། དེ་ཆོས་ཅན། ཚུལ་ཁྲིམས་ལ་བདེན་པར་ཞེན་པ་སྤོང་སྟེ། ཆོས་གང་

ལ་ཡང་མངོན་པར་ཞེན་པའི་གནས་མ་ཡིན་པའི་ཕྱིར། དེ་ཆོས་ཅན། སྟོང་པ་ཉིད་ལ་ཕྱིན་ཅི་
ལོག་ཏུ་རྩོད་པ་སྤོང་སྟེ། ཇི་ལྟར་འདོད་པ་བཞིན་དུ་དུས་མཉམ་དུ་སངས་རྒྱས་ཀྱི་ཞིང་ཐམས་
ཅད་དུ་འགྲོ་བ་དང་ལྡན་པའི་ཕྱིར། དེ་ཆོས་ཅན། སྟོང་པ་དང་རྟེན་འབྱུང་འགལ་བར་འཛིན་པ་
སྤོང་སྟེ། གདུལ་བྱ་དང་མཐུན་པར་ཐམས་ཅད་དུ་བདག་གི་ལུས་ལ་དབང་སྒྱུར་ཐོབ་པར་རབ་
ཏུ་སྟོན་པའི་ཕྱིར། ཞེས་བྱ་བ་ཡོངས་སུ་སྦྱོང་བ་རྣམ་པ་ཉི་ཤུ་པོ་འདིས་ཀྱང་སྔ་མ་བཞིན་དུ་སྙིང་
རྗེ་ཆེན་པོ་དང་སྟོང་པ་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ས་བདུན་པ་རྟོགས་
བརྒྱད་པ་ས་བརྒྱད་པ་མི་གཡོ་བ་ལ། རྩ་བ་དང་། འགྲེལ་པའོ། །དང་པོ་ནི། སེམས་ཅན་
ཀུན་ཡིད་ཤེས་པ་སོགས་བཞི་ཕྲག་གཉིས་གང་ཡང་རུང་བས་ས་བརྒྱད་པ་ཡོངས་སུ་སྦྱོང་བ་
ཡིན་ཏེ། དེའི་སྐྱོན་སེལ་ཞིང་ཡོན་ཏན་ཡོངས་སུ་རྫོགས་པར་བྱེད་པའི་ཕྱིར། གཉིས་པ་ནི། ས་
བརྒྱད་པའི་ཡོངས་སྦྱོང་བརྒྱད་ཡོད་དེ། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཆགས་
བཅས་དང་ཆགས་བྲལ་སོགས་ཇི་ལྟ་བ་བཞིན་དུ་ཤེས་པ་དང་། འཇིག་རྟེན་གྱི་ཁམས་སུ་རྫུ་
འཕྲུལ་གྱི་མངོན་པར་ཤེས་པས་རྩེ་བ་དང་། དགེ་བའི་རྩ་བ་རྒྱ་ཆེན་པོས་རང་གི་སངས་རྒྱས་ཀྱི་
ཞིང་རྟེན་གསེར་ལ་སོགས་པའི་ངོ་བོར་ཡོངས་སུ་བསྒྱུར་བ་དང་། རྣམ་པ་ཐམས་ཅད་དུ་ཆོས་
ཀྱི་དོན་ཡོངས་སུ་བརྟག་པས་ཏེ་དེའི་ཆེད་དུ་སངས་རྒྱས་མཉེས་པར་བྱེད་པ་དང་། ལྷའི་མིག་
བསྐྱེད་པས་དབང་པོ་མཆོག་དང་མཆོག་མ་ཡིན་པ་ཤེས་པ་དང་། རང་ཉིད་གང་དུ་སངས་རྒྱ་
འགྱུར་གྱི་སངས་རྒྱས་ཀྱི་ཞིང་བརྟེན་པ་སེམས་ཅན་གྱི་སྐྱོན་ཡོངས་སུ་སྦྱོང་བ་དང་། ལྡང་འཇུག་
ཐམས་ཅད་དུ་སྒྱུ་མ་ལྟ་བུར་གནས་པ་དང་། གང་དུ་སྐྱེ་བ་གཟུང་ན་སེམས་ཅན་ཐམས་ཅད་ཀྱི་
དོན་མཐོང་ནས་བློ་སྔོན་དུ་བཏང་བའི་སྐྱེ་བ་ཡོངས་སུ་འཛིན་པ་ཞེས་བྱ་བ་རྣམས་ཡོད་པའི་ཕྱིར།
ཡོངས་སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་ཀྱིས་སྔ་མ་བཞིན་དུ་ས་བརྒྱད་པ་མི་གཡོ་བ་
ཉམས་སུ་མྱོང་བར་འགྱུར་བ་ཡིན་ཏེ། དེ་ལ་བརྟེན་ནས་དེའི་སྐྱོན་སེལ་ཞིང་ཡོན་ཏན་ཡོངས་སུ་

རྫོགས་པར་འགྱུར་བའི་ཕྱིར། 
དགུ་པ། ས་དགུ་པ་ལེགས་པའི་བློ་གྲོས་ལ། རྩ་བ་དང་། འགྲེལ་པའོ། །དང་པོ་ནི། སྨོན་
ལམ་དག་ནི་མཐའ་ཡས་པ་སོགས་བཅུ་གཉིས་ཀྱིས་ས་དགུ་པ་ཡོངས་སུ་སྦྱོང་བར་བྱེད་དེ།
དེའི་སྐྱོན་སེལ་ཞིང་ཡོན་ཏན་ཡོངས་སུ་རྫོགས་པར་བྱེད་པའི་ཕྱིར། གཉིས་པ་ནི། ས་དགུ་པའི་
ཡོངས་སྦྱོངས་ལ་བཅུ་གཉིས་ཡོད་དེ། ཕར་ཕྱིན་དྲུག་རྫོགས་པས་སྨོན་ལམ་མཐའ་ཡས་པ་
འགྲུབ་པ་དང་། ངེས་ཚིག་སོ་སོ་ཡང་དག་རིག་པ་ཐོབ་པས་ལྷ་ལ་སོགས་པའི་སེམས་ཅན་ཐམས་
ཅད་ཀྱི་སྐད་ཤེས་པ་དང༌། སྤོབས་པ་སོ་སོར་ཡང་དག་པར་རིག་པ་ཐོབ་པས་ཆོས་སྟོན་པ་ལ་
སྤོབས་པ་ཆུ་བོ་ལྟར་མི་ཟད་པ་དང་། བུད་མེད་ཀྱི་སྐྱོན་ཐམས་ཅད་དང་བྲལ་བས་སྐྱེ་བོ་ཐམས་
ཅད་ཀྱིས་བསྔགས་པའི་མའི་མངལ་དུ་འཇུག་པ་དང༌། རིགས་ཕུན་སུམ་ཚོགས་པ་རྒྱལ་པོ་དང་
བྲམ་ཟེའི་རིགས་ལ་སོགས་པར་གནས་པ་དང་། རུས་ཕུན་སུམ་ཚོགས་པ་ཉི་མ་དང་བུ་རམ་
ཤིང་ལ་སོགས་པ་ལས་སྐྱེས་པ་དང་། མ་ལ་སོགས་པ་དང་ལེགས་པར་འབྲེལ་བའི་གཉེན་དམ་
པ་བདུན་རྒྱུད་དུ་བྱུང་བའི་ཆོ་འབྲང་དང་། རང་གིས་བཏུལ་ཏེ་བྱང་ཆུབ་ལ་བཞག་པ་རང་དབང་
བའི་འཁོར་ཕུན་སུམ་ཚོགས་པ་དང་། བརྒྱ་བྱིན་དང་མིའི་དབང་པོ་ལ་སོགས་པས་མངོན་པར་
བསྟོད་པར་སྐྱེ་བ་དང༌། སངས་རྒྱས་དང་གནས་གཙང་མའི་ལྷ་ལ་སོགས་པས་བསྐུལ་ཏེ་ཁྱིམ་
ནས་ངེས་པར་འབྱུང་བ་དང་། དགོས་འདོད་ཐམས་ཅད་འབྱུང་བས་ཡིད་བཞིན་གྱི་ནོར་བུ་དང་
འདྲ་བའི་སྟོན་པ་འདིའི་བྱང་ཆུབ་ཀྱི་ཤིང་ཨཱ་ཤྭད་ཐ་དང་། བྱམས་པའི་ཀླུ་ཤིང་ལ་སོགས་པ་བྱང་
ཆུབ་ཀྱི་སྙིང་པོ་ལ་འདུག་པ་དང༌། སངས་རྒྱས་དང་སངས་རྒྱས་ཀྱི་ཆོས་སྟོབས་སོགས་ཀྱི་ངོ་
བོར་གྱུར་པའི་ཡོན་ཏན་ཐམས་ཅད་ཡོངས་སུ་རྫོགས་པར་བྱེད་པ་ཞེས་བྱ་བ་རྣམས་ཡོད་པའི་
ཕྱིར། དེ་ལྟ་བུའི་ཕུན་སུམ་ཚོགས་པའི་མཚན་ཉིད་ཀྱིས་ཡོངས་སུ་སྦྱོང་བ་རྣམ་པ་བཅུ་གཉིས་པོ་
སྔ་མ་བཞིན་དུ་སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཡོངས་
སུ་སྦྱོང་བར་བྱ་བའི་ཁྱད་པར་དག་གིས་ས་དགུ་པ་ལེགས་པའི་བློ་གྲོས་མངོན་དུ་བྱེད་པ་ཡིན་

ཏེ། དེའི་སྐྱོན་སེལ་ཞིང་ཡོན་ཏན་སྒྲུབ་པའི་སྒོ་ནས་རྫོགས་པར་བྱེད་པའི་ཕྱིར། མོཀ་ཊ
གཉིས་པ། འབྲས་བུའི་ས་བཅུ་པའི་མཚན་ཉིད་བཤད་པ་ལ། མཚམས་སྦྱར། རྩ་བ་དང་།
འགྲེལ་པའོ། །དང་པོ་ནི། རྒྱུའི་ས་དགུ་པོ་རྣམས་ཀྱི་ཡོངས་སུ་སྦྱོང་བ་དེ་ལྟར་ངེས་པར་བསྟན་
ནས། འབྲས་བུའི་ས་བཅུ་པ་ཉིད་དུ་ཡོངས་སྦྱོང་དེ་དག་མ་བཤད་པར་ས་བཅུ་པའི་མཚན་ཉིད་
འཆད་པའི་རྒྱུ་མཚན་ཡོད་དེ། ས་འོག་མ་ཐམས་ཅད་ཀྱི་སྤངས་རྟོགས་ཀྱི་རིགས་ཡོངས་སུ་
རྫོགས་པ་དང་ལྡན་པར་བསྡུ་བའི་སྒོ་ནས་ཡིན་པའི་ཕྱིར། གཉིས་པ་ནི། མདོ་ལས། འདའ་བྱ་ས་
དགུ་འདས་ནས་ཡེ་ཤེས་ནི་གང་གིས་སངས་རྒྱས་ཀྱི་སར་གནས་པ་ཞེས་བཤད་པའི་བྱང་སེམས་
ཀྱི་ས་དེ་ནི་ཆོས་ཅན། བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱ་སྟེ། མདོ་ལས།
འདའ་བྱ་ས་དགུ་པའི་རྗེས་ཐོགས་དེ་མ་ཐག་ཏུ་གསུངས་པའི་བྱང་སེམས་ཀྱི་འབྲས་བུའི་ས་ཡིན་
པའི་ཕྱིར། 
གསུམ་པ་ལ་འདའ་བྱ་ས་དགུ་བཤད་པ། དེ་ལས་འདས་པ་ས་བཅུ་པ་བཤད་པའོ། །དང་
པོ་ནི། ཉན་ཐོས་དང་། རང་སངས་རྒྱས་ལ་སོགས་པའི་རིགས་ལ་བརྟེན་པའི་སྦྱོར་ལམ་བཞི་ཆོས་
ཅན། གོ་རིམས་བཞིན་དུ་རིགས་ཀྱི་ས་ཡིན་ཏེ། ཐེག་དམན་གྱི་ཡང་དག་པར་བླངས་པའི་རིགས་
ལ་མི་འཁྲུལ་བའི་སོ་སྐྱེའི་རྟོགས་པ་ཡིན་པའི་ཕྱིར། འབྲས་བུ་དང་པོ་རྒྱུན་ཞུགས་ལ་ཞུགས་
པའི་རྟོགས་པ་ཆོས་ཅན། བརྒྱད་པའི་ས་ཡིན་ཏེ། ཟུང་བཞིའི་ཡ་གྱལ་དང་པོའི་རྟོགས་པ་ཡིན་
པའི་ཕྱིར། རྒྱུན་ཞུགས་ཞུགས་པའི་མངོན་རྟོགས་ནི་ཆོས་ཅན། མཐོང་བའི་ས་ཡིན་ཏེ། མཐོང་
སྤང་ཀུན་སྦྱོར་སྤངས་པས་རབ་ཏུ་ཕྱེ་བའི་མངོན་རྟོགས་ཡིན་པའི་ཕྱིར། ལན་ཅིག་ཕྱིར་འོང་བའི་
མངོན་རྟོགས་ཆོས་ཅན། བསྲབས་པའི་ས་ཡིན་ཏེ། ཕལ་ཆེར་ལ་འདོད་ཆགས་དང་བྲལ་བས་
རབ་ཏུ་ཕྱེ་བའི་མངོན་རྟོགས་ཡིན་པའི་ཕྱིར། ཕྱིར་མི་འོང་བའི་མངོན་རྟོགས་ཆོས་ཅན། འདོད་
ཆགས་དང་བྲལ་པའི་ས་ཡིན་ཏེ། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་མངོན་རྟོགས་
ཡིན་པའི་ཕྱིར། དགྲ་བཅོམ་པ་ཉིད་ཀྱི་མངོན་རྟོགས་ནི་ཆོས་ཅན། བྱས་པ་རྟོགས་པའི་ས་ཡིན་

ཏེ། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་མངོན་རྟོགས་ཡིན་པའི་ཕྱིར། ཉན་ཐོས་
ཀྱི་ཞུགས་པ་ལྷག་མ་གསུམ་གྱི་མངོན་རྟོགས་ནི་ཆོས་ཅན། ཉན་ཐོས་ཀྱི་ས་ཡིན་ཏེ། ཉན་ཐོས་
ཀྱི་ཞུགས་པ་ལྷག་མ་རྣམས་ཀྱི་མངོན་རྟོགས་ཡིན་པའི་ཕྱིར། གསུམ་པོ་དེ་ལ་ཉན་ཐོས་ཀྱི་ས་
ཞེས་གཅིག་ཏུ་བསྡུད་པའི་རྒྱུ་མཚན་ཡོད་དེ། འདིར་འདའ་བྱའི་ས་དེ་ལ་གནས་ནས་འདའ་བ་
དང་བལྟས་ནས་འདའ་བའི་ཐེག་པའི་ཚུལ་གསུམ་རྣམ་པར་བཞག་པར་དགོངས་པས་ཉན་ཐོས་
ཀྱི་ས་ཞེས་གཅིག་ཏུ་བསྡུས་པའི་ཕྱིར། རང་སངས་རྒྱས་འཕགས་པའི་མངོན་རྟོགས་ནི་ཆོས་
ཅན། རང་སངས་རྒྱས་ཀྱི་ས་ཡིན་ཏེ། ཐེག་འབྲིང་འཕགས་པའི་མངོན་རྟོགས་ཡིན་པའི་ཕྱིར། ཇི་
སྐད་བཤད་པའི་བྱང་ཆུབ་སེམས་དཔའི་ས་རྣམ་པ་དགུ་པོ་ནི་བྱང་ཆུབ་སེམས་དཔའི་ས་ཞེས་
འདའ་བྱ་ས་དགུའི་གཅིག་ཁོ་ན་ཡིན་ཏེ། བྱང་ཆུབ་སེམས་དཔས་གནས་ནས་འདའ་བའི་ས་
གཅིག་ཏུ་བསྡུས་ནས་བཞག་པའི་ཕྱིར།
གཉིས་པ་ནི། དེ་ལྟར་འདའ་བྱ་ས་དགུ་འདས་ནས་མངོན་པར་ཤེས་པ་ཆེན་པོའི་ལས་ལ་
དབང་བའི་སྨོན་ལམ་ཤེས་པ་གང་གིས་སངས་རྒྱས་ཀྱི་ས་དེ་ལ་གནས་པ་ཞེས་བརྗོད་པའི་བྱང་
ཆུབ་སེམས་དཔའི་ས་དེ་ནི་ཆོས་ཅན། བྱང་ཆུབ་སེམས་དཔའི་ས་བཅུ་པ་ཡིན་པར་ཤེས་པར་བྱ་
སྟེ། མདོ་ལས། འདའ་བྱ་ས་དགུ་པའི་རྗེས་ཐོགས་དེ་མ་ཐག་ཏུ་གསུངས་པའི་བྱང་སེམས་ཀྱི་
འབྲས་བུའི་ས་གང་ཞིག །ཁྱོད་ལ་གནས་པའི་གང་ཟག་གི་དབང་དུ་བྱས་ནས་ས་བཅུ་པ་ལ་
ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱའི་ཡང་དག་པར་རྫོགས་པའི་སངས་
རྒྱས་མ་ཡིན་ནོ་ཞེས་མདོ་ལས་འབྱུང་བའི་ཕྱིར། ་ཆེམ་གླུ་རྒྱུPiagawaག་རའི་ན། ག་
གསུམ་པ་གཉེན་པོའི་ཚོགས་སྒྲུབ་བྱེ་བྲག་ཏུ་བཤད་པ་ལ། མཚམ་སྦྱར། རྩ་བ། འགྲེལ་པའོ། །
དང་པོ་ནི། གཉེན་པོའི་ཚོགས་ལ་བར་སྐབས་ཀྱི་ཚིགས་སུ་བཅད་པ་གཅིག་གསུངས། གཉིས་
པ་ནི། གཉེན་པོའི་ཚོགས་ཀྱི་སྒྲུབ་པ་ནི་ཆོས་ཅན། རྣམ་པ་བརྒྱད་ཅེས་བྱ་སྟེ། མཐོང་བ་དང་།
གོམས་པའི་ལམ་དག་ལ་ཤེས་སྒྲིབ་གཟུང་བ་དང༌། འཛིན་པའི་རྣམ་པར་རྟོག་པ་རྣམས་ཉེ་བར་

ཞི་བར་བྱ་བའི་ཕྱིར་བརྒྱད་ཡོད་པའི་ཕྱིར། གསུམ་པ་ནི། མཐོང་སྒོམ་གྱི་ལམ་གཉིས་པོ་ཁོ་ནའི་
གནས་སྐབས་ཀྱི་ཁྱད་པར་གཉེན་པོའི་སྒྲུབ་པ་ནི་ཆོས་ཅན། རྣམ་པ་བརྒྱད་ཡོད་དེ། སྤང་བྱ་མི་
མཐུན་པའི་ཕྱོགས་ཀྱི་རབ་ཏུ་དབྱེ་བས་བརྒྱད་ཡོད་པའི་ཕྱིར་ཏེ། ཤེས་སྒྲིབ་གཟུང་བ་དང་འཛིན་
པར་རྣམ་པར་རྟོག་པ་བརྒྱད་ཉེ་བར་ཞི་བར་བྱ་བའི་ཕྱིར་ཏེ། གཟུང་བའི་རྣམ་པར་རྟོག་པ་ཀུན་
ནས་ཉོན་མོངས་པའི་དངོས་པོ་ཙམ་དང་། གཉེན་པོའི་རྟེན་ཅན་གཉིས་དང༌། འཛིན་པའི་རྣམ་
པར་རྟོག་པ་གང་ཟག་རྫས་སུ་ཡོད་པ་དང་། སྐྱེས་བུ་བཏགས་པར་ཡོད་པའི་རྟེན་ཅན་ཀུན་
བཏགས་དང་ལྷན་སྐྱེས་ཀྱིས་བསྡུས་པ་གཉིས་སོ་སོར་མཐོང་བའི་ལམ་དང་སྒོམ་པའི་ལམ་ལ་
སྤོང་བ་ཞེས་བྱ་བ་ཡོད་པའི་ཕྱིར། ཚོགས་སྒྲུབ་གཉིས་པོ་དེ་བདེན་པ་གཉིས་ཀའི་རྣམ་པ་ལ་བརྟེན་
ནས་མངོན་དུ་བྱ་བར་མདོ་ལས་གསུངས་པ་ཡིན་ཏེ། མཐོང་སྤངས་གཉེན་པོའི་ཚོགས་སྒྲུབ་ཐ་
སྙད་དུ་སྤང་བྱ་སྤོང་བའི་བྱ་བ་བྱེད་པའི་ཆ་ནས་བསྟན། སྒོམ་སྤངས་གཉེན་པོའི་ཚོགས་སྒྲུབ་
དོན་དམ་པར་བྱ་བྱེད་བཀག་པའི་ཆ་ནས་བསྟན་པའི་ཕྱིར། 
ངེས་འབྱུང་སྒྲུབ་པ།
བཞི་པ་ངེས་འབྱུང་སྒྲུབ་པ་ལ། མཚམས་སྦྱར། རྩ་བ་དང་། འགྲེལ་པའོ། །དང་པོ་ནི། དེ་
ལྟར་ཚོགས་བསགས་པ་ལ་རྟེན་ནས་རྣམ་མཁྱེན་དུ་ངེས་པར་འབྱུང་བས་སྒྲུབ་པ་བཞི་པ་ངེས་
པར་འབྱུང་བའི་སྒྲུབ་པ་དེ་འཆད། གཉིས་པ་ནི། ངེས་འབྱུང་སྒྲུབ་པ་ནི་ཆོས་ཅན། རྣམ་པ་བརྒྱད་
ཀྱི་བདག་ཉིད་ཡིན་པར་ཤེས་པར་བྱ་སྟེ། ངེས་པར་འབྱུང་ས་ཆེད་དུ་བྱ་བ་སོགས་སྤྱི་དང་བྱེ་བྲག་
བརྒྱད་ཀྱི་སྒོ་ནས་ཤེས་པར་བྱ་བའི་ཕྱིར། གསུམ་པ་ནི། ངེས་པར་འབྱུང་བའི་སྒྲུབ་པ་ནི་རྣམ་པ་
བརྒྱད་ཀྱི་བདག་ཉིད་ཅན་ཡིན་ཏེ། ངེས་པར་འབྱུང་ས་ཐམས་ཅད་དོན་དམ་པར་མི་དམིགས་པ་
ཉིད་ཀྱིས་ངེས་པར་འབྱུང་བར་བྱ་བ་རྣམ་པ་བརྒྱད་དུ་ངེས་པ་ཡིན་པའི་ཕྱིར། ངེས་པར་འབྱུང་

ས་བརྒྱད་དུ་ངེས་ཏེ། ངེས་པར་འབྱུང་བར་བྱ་བའི་གཞི་བརྒྱད་པོ་དེ་ལྟ་བུ་དག་ལས་ཁྱད་པར་དུ་
འཕགས་པའི་ཆོས་གཞན་མེད་པའི་ཕྱིར། གཞི་བརྒྱད་པོའང་ཡོད་དེ། ཆེད་དུ་བྱ་བ་ཇི་སྐད་བཤད་
པའི་ཆེན་པོ་གསུམ་དང་། ཆོས་ཐམས་ཅད་བདེན་སྟོང་མཉམ་པ་ཉིད་དུ་གཟིགས་ཤིང་སེམས་
་ཐམས་ཅད་ཀྱི་སྡུག་བསྔལ་བསལ་བྱར་མཁྱེན་པའི་ཐུགས་རྗེ་ཆེན་པོ་ནི་སེམས་ཆེན་པོ་
དང་། སྦྱོར་བའི་སྒོ་ནས་སེམས་ཅན་གྱི་དོན་བྱེད་པར་སྟེ་མཐའ་ཡས་པར་བྱེད་པ་དང༌། རྟོག་པ་
དང༌། རྩོལ་བའི་མཚན་མ་རགས་པ་མེད་པར་ཐམས་ཅད་བྱེད་པ་ཉིད་ཀྱིས་གཞན་དོན་ལྷུན་
གྱིས་གྲུབ་པ་དང་གསུམ་ནི་སེམས་ཆེན་པོའི་ཁྱད་པར་དང༌། སྲིད་ཞིའི་མཐའ་སྤངས་པས་རྟག་
པ་དང་ཆད་པ་དང་བྲལ་བའི་ངོ་བོའི་གནས་སྐབས་ཀྱི་ཁྱད་པར་དང༌། ཐེག་པ་གསུམ་གྱི་རྟོགས་
བྱའི་དོན་ཐམས་ཅད་ཐོབ་པ་གཉིས་ནི་སྤོང་བ་ཆེན་པོའི་ཁྱད་པར་དང་། ཇི་སྐད་བཤད་པའི་
རྣམ་པ་ཐམས་ཅད་མཁྱེན་པ་ཉིད་དང༌། རྣམ་མཁྱེན་དེའི་ཁྱད་པར་གྱི་ལམ་རྡོ་རྗེ་ལྟ་བུའི་ཏིང་ངེ་
འཛིན་གྱིས་བསྡུས་པ་སྟེ་བརྒྱད་ཡོད་ཅིང་ཕྱི་མ་གཉིས་རྟོགས་པ་ཆེན་པོའི་ཁྱད་པར་དུ་ཤེས་
པར་བྱ་བའི་ཕྱིར། གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་ཆོས་མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོའི་རྒྱན་གྱི་
དགོངས་འགྲེལ་རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་དང་པོའི་རྣམ་པར་
བཤད་པའོ། །
རྣམ་མཁྱེན་ལེའུའི་ཆུ་གཏེར་བསྲུབས་པ་ལས། །  
སེམས་བསྐྱེད་ལ་སོགས་ཆོས་བཅུའི་ནོར་བུ་རྙེད། །  
ཨོཾ་ཨདེས་ན་བརྩོན་པའི་རྒྱལ་མཚན་རྩེར་བཀོད་དེ། ། 
ལྷན་ཐོས་བསམ་སྒོམ་པས་བྱི་དོར་བྱ་བར་རིགས། ། 
གཉིས་པ་རྣམ་མཁྱེན་དེར་བགྲོད་པའི་ཐབས་ལམ་ཤེས་བཤད་པ་ལ། མཚམས་སྦྱར།
ལེའུའི་གཞུང་བཤད། སྐབས་བསྡུ་བའོ། །དང་པོ་ནི། རྣམ་མཁྱེན་བཤད་པའི་རྗེས་སུ་རྒྱུ་ལམ་

ཤེས་འཆད་པའི་རྒྱུ་མཚན་ཡོད་དེ། རྣམ་པ་ཐམས་ཅད་མཁྱེན་པ་ཉིད་མངོན་སུམ་དུ་རྟོགས་ཤིང་
ཐོབ་པ་ནི་རྒྱུ་ལམ་ཤེས་པ་ཉིད་ཡོངས་སུ་ཤེས་པ་སྟེ། ཐོབ་པ་མེད་ན་མེད་པས་དེ་བསྟན་པའི་ཕྱིར།
ལམ་ཤེས་ཀྱི་ཡན་ལག
གཉིས་པ་ལམ་ཤེས་ཀྱི་ཡན་ལག་དང་། ལམ་ཤེས་ཀྱི་རང་བཞིན་ནོ། །དང་པོ་ལ་རྩ་བ་
དང་། འགྲེལ་པའོ། །དང་པོ་ནི། དེ་བཞིན་གཤེགས་པའི་རང་བཞིན་གྱི་འོད་ཀྱིས་འདོད་གཟུགས་
ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ལ་ཆོས་ཅན། དགོས་པ་ཡོད་དེ། །ལྷ་དེ་རྣམས་
ཀྱི་རྒྱུད་ལ་སེམས་བསྐྱེད་དང་ལམ་ཤེས་སྐྱེ་རུང་བར་བྱ་བའི་ཆེད་ཡིན་པའི་ཕྱིར། ལམ་ཤེས་དེ་
ཡང་ཁྱད་པར་དུ་མ་དང་ལྡན་ཏེ། དངོས་སུ་སྐྱེ་བའི་རྟེན་གྱི་ཡུལ་ངེས་པ་དང་། སྤྱིར་སེམས་ཅན་
ཐམས་ཅད་ལ་སྐྱེ་བས་ཁྱབ་པ་དང་། ཉོན་མོངས་གཙོ་བོར་མི་སྤོང་བའི་རང་བཞིན་དང་། གཞན་
དོན་བསྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་ཕྱིར། གཉིས་པ་ལ་ལྔ། གེགས་དང་
བྲལ་བའི་རྟེན། ལྷན་ཅིག་བྱེད་པའི་རྐྱེན། རིགས་ཀྱིས་ཁྱབ་པའི་རྟེན། ལམ་ཤེས་ཀྱི་རང་བཞིན།
ལམ་ཤེས་བྱེད་ལས་བཤད་པའོ། །དང་པོ་ནི། དེ་བཞིན་གཤེགས་པའི་རང་བཞིན་གྱི་འོད་ཀྱིས་
ལྷ་ལ་སོགས་པའི་རྣམ་པར་སྨིན་པའི་འོད་མོག་མོག་པོར་མཛད་པ་ནི་ཆོས་ཅན། དགོས་པ་ཡོད་
དེ། མངོན་པའི་ང་རྒྱལ་བཅོམ་པའི་རྒྱུད་ཁོ་ན་ལ་སེམས་བསྐྱེད་དང་ལམ་ཤེས་ཀྱི་རྟོགས་པ་སྐྱེའོ་
ཞེས་ཤེས་པར་བྱ་བའི་ཕྱིར་དུ་མཛད་པ་ཡིན་པའི་ཕྱིར། མདོའི་ཚིག་ཟུར་གྱིས་ལམ་ཤེས་སྐྱེ་བའི་
རྟེན་བརྗོད་པ་ཡིན་ཏེ། ང་རྒྱལ་མངོན་འགྱུར་བ་བཅོམ་པའི་རྒྱུད་ཁོ་ན་ལ་དེ་ཉིད་སྐྱེ་བར་བསྟན་
པ་དེའི་ཕྱིར། གཉིས་པ་ལྷན་ཅིག་བྱེད་པའི་རྐྱེན་བཤད་པ་ནི། ལམ་ཤེས་དེ་ཡང་ཆོས་ཅན། ཁྱོད་
དངོས་སུ་སྐྱེ་བའི་རྟེན་གྱི་ཡུལ་སོ་སོར་ངེས་པ་ཡིན་ཏེ། བྱང་ཆུབ་ཏུ་སེམས་བསྐྱེད་པའི་རྟེན་ཁོ་
ན་ལ་དངོས་སུ་སྐྱེ་བ་ཡིན་པའི་ཕྱིར། གསུམ་པ་རིགས་ཀྱིས་ཁྱབ་པ་བསྟན་པ་ནི། ཁམས་གསུམ་

ལས་འདོད་ཆགས་བྲལ་བ་ཉན་རང་དགྲ་བཅོམ་པ་དང་ཅིག་ཤོས་ཀྱི་ཕྱི་རོལ་བའི་རྣལ་འབྱོར་
པས་ཀྱང་ཆོས་ཅན། ལམ་ཤེས་པ་ཉིད་བསྒོམ་པར་བྱ་བ་ཡིན་པས་ཁྱབ་པ་ཡིན་ཏེ། སངས་རྒྱས་
ཉིད་ཐོབ་པར་བྱ་བའི་ཕྱིར་དེ་བསྒོམ་དགོས་པའི་ཕྱིར་ཏེ། ཁྱེད་སོགས་སྐྱེ་བོ་ཐམས་ཅད་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མཐར་ཐུག་པར་འགྲོ་བ་ཅན་ཡིན་པ་དེའི་ཕྱིར།
དེ་གྲུབ་སྟེ། མཐར་ཐུག་ཐེག་པ་གསུམ་དུ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་
ཉིད་པ་ནི་མ་ཡིན་ནོ་ཞེས་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལུགས་ལས་འབྱུང་
བའི་ཕྱིར། གསེར་ཕྲེང་དུ་ནི་ལུགས་དེ་དམ་ཆོས་པད་དཀར་དང་། ལང་གཤེགས་ལས་འབྱུང་
ཞེས་བཤད་དོ། །བཞི་པ་རང་བཞིན་བཤད་པ་ནི། ལམ་ཤེས་དེ་རང་བཞིན་གྱི་ཁྱད་པར་དང་
ལྡན་ཏེ། བྱང་ཆུབ་ཏུ་སེམས་བསྐྱེད་པའི་བྱང་ཆུབ་སེམས་དཔའ་ནི་འཁོར་བ་ཇི་སྲིད་པར་སེམས་
ཅན་གྱི་དོན་བྱེད་པར་ཞུགས་པ་ཉིད་ཀྱིས་འདོད་སྲིད་ཀྱི་ཉོན་མོངས་པ་རྣམ་པ་ཐམས་ཅད་དུ་
སྤངས་པ་མ་ཡིན་པ་སྟེ་སྤང་བྱའི་གཙོ་བོར་མི་བྱེད་པ་ཞེས་བྱ་བ་ཡིན་པའི་ཕྱིར་ཏེ། དེ་གཞན་
དོན་སྒྲུབ་པའི་ཡན་ལག་ཏུ་བསྒྱུར་བར་བྱེད་པའི་ཕྱིར། ལྔ་པ་ལམ་ཤེས་ཀྱི་བྱེད་ལས་བཤད་པ་
ནི། དེའི་འོག་ཏུ་དེ་ལྟ་བུའི་རང་བཞིན་ཅན་གྱི་ལམ་ཤེས་ནི་ཆོས་ཅན། བྱེད་ལས་ཀྱི་ཁྱད་པར་དང་
ལྡན་ཏེ། རྫོགས་སྨིན་སྦྱངས་གསུམ་མ་བྱས་པར་ཡང་དག་པའི་མཐའ་མངོན་དུ་མི་བྱེད་པའི་ཐབས་
དང༌། གནས་ལུགས་རྟོགས་པའི་ཤེས་རབ་དང་སྙིང་རྗེ་ལ་སོགས་པའི་ཐབས་ལ་མཁས་པས་
སེམས་ཅན་ཡོངས་སུ་མ་སྡུས་པ་ཡོངས་སུ་སྡུས་པ་ལ་སོགས་པ་བྱེད་པ་ཡིན་པའི་ཕྱིར། 
གཉིས་པ་ལམ་ཤེས་ཀྱི་རང་བཞིན་ལ་གསུམ། ཉན་ཐོས་ཀྱི་ལམ་ཤེས་པའི་ལམ་ཤེས། རང་
རྒྱལ་གྱི་ལམ་ཤེས་པའི་ལམ་ཤེས། བྱང་སེམས་ཀྱི་ལམ་ཤེས་པའི་ལམ་ཤེས་སོ། །དང་པོ་ལ། ངོ་
བོ་དང་། དེའི་རྒྱུ་ངེས་འབྱེད་ཀྱི་ཆ་མཐུན་ནོ། །དང་པོ་ལ་མཚམས་སྦྱར། རྩ་བ་དང་། འགྲེལ་པའོ། །

ཉན་ཐོས་ཀྱི་ལམ་ཤེས་པའི་ལམ་ཤེས། 
དང་པོ་ནི། དེ་ལྟར་ལམ་ཤེས་སྐྱེས་པའི་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་
ཀྱི་སྐབས་སུ་ཐེག་པ་གསུམ་གྱི་ལམ་ཐམས་ཅད་རྫོགས་པར་བསྒོམ་པར་བྱ་དགོས་པས་ཉན་
ཐོས་ཀྱི་ལམ་ཤེས་ཚུལ་དེ་འཆད། གཉིས་པ་ནི། ལམ་ཤེས་ཉིད་ཀྱི་ཚུལ་ལ་སྟེ། སྐབས་སུ་ཉན་
ཐོས་ལམ་འདི་སྒོམ་པའི་ཚུལ་ཤེས་པ་བྱ་སྟེ། འཕགས་པའི་བདེན་པ་བཞི་དག་གི་རྣམ་པ་མི་
རྟག་ལ་སོགས་བཅུ་དྲུག་སེམས་བསྐྱེད་བསྔོ་བ་བདེན་པར་མི་དམིགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་ཤེས་པར་བྱ་བ་ཡིན་པའི་ཕྱིར། གསུམ་པ་ལ། ཤེས་བྱའི་ལམ་དང་། དེ་
ཇི་ལྟར་ཤེས་པའི་ཚུལ་ལོ། །དང་པོ་ལ་གསུམ། སྡུག་ཀུན་གྱི་རྣམ་པ། འགོག་བདེན་གྱི་རྣམ་པ།
ལམ་བདེན་གྱི་རྣམ་པའོ། །དང་པོ་ལ། སྡུག་ཀུན་སོ་སོ་བའི་རྣམ་པ། ཐུན་མོང་གི་རྣམ་པའོ། །
དང་པོ་ལ་གཉིས་ཀྱི་དང་པོ་སྡུག་བསྔལ་གྱི་རྣམ་པ་ནི། དེ་ལ་སྡུག་བསྔལ་གྱི་བདེན་པ་ཆོས་ཅན།
རྣམ་པ་བཞིར་ཡོད་དེ། གོ་རིམས་བཞིན་དུ། རྒྱུ་རྐྱེན་ལས་སྐྱེས་པས་མི་རྟག་པ་དང་། ལས་
ཉོན་གྱི་གཞན་དབང་དུ་གྱུར་པས་སྡུག་བསྔལ་བ་དང་། དོན་གཞན་གྱི་བདག་གིས་སྟོང་བས་
སྟོང་པ་དང་། རང་གི་ངོ་བོ་བདག་ཏུ་མ་གྲུབ་པས་བདག་མེད་པ་སྟེ། བདག་མེད་པ་དེ་དག་གི་
མཚན་ཉིད་བདག་ཏུ་མ་གྲུབ་པས་ཞི་བའི་རྣམ་པ་བཞི་དག་ཡོད་པའི་ཕྱིར། གཉིས་པ་ཀུན་འབྱུང་
གི་རྣམ་པ་ནི། ཀུན་འབྱུང་བའི་བདེན་པའི་རྣམ་པ་བཞི་ཡོད་ལ། དེ་ཡང་ཟག་བཅས་ཀྱི་ལས་དང་
སྲེད་པ་ཆོས་ཅན། ནད་དང་འདྲ་བར་རྒྱུའི་རྣམ་པ་ཡིན་ཏེ། སྡུག་བསྔལ་གྱི་རྩ་བར་གྱུར་བ་ཡིན་
པའི་ཕྱིར། འབྲས་དང་འདྲ་བར་ཀུན་འབྱུང་བའི་རྣམ་པ་ཡིན་ཏེ། སྡུག་བསྔལ་ཡང་དང་ཡང་དུ་
བསྐྱེད་པའི་ཕྱིར། ཟུག་རྔུ་དང་འདྲ་བར་རབ་ཏུ་སྐྱེ་བའི་རྣམ་པ་ཡིན་ཏེ། སྡུག་བསྔལ་ཤུགས་དྲག་
བསྐྱེད་པའི་ཕྱིར། སྡིག་པའི་རྣམ་པ་དང་འདྲ་བར་རྐྱེན་གྱི་ངོ་བོ་ཉིད་ཀྱི་རྣམ་པ་ཡིན་ཏེ། ཡང་སྲིད་

ཕྱི་མའི་ལྷན་ཅིག་བྱེད་རྐྱེན་ཡིན་པའི་ཕྱིར། གཉིས་པ་ཐུན་མོང་གི་རྣམ་པ་ནི། སྡུག་བསྔལ་དང་
ཀུན་འབྱུང་གི་བདེན་པ་དེ་དག་ཉིད་ཆོས་ཅན། སོ་སོའི་ཡིད་འབྱུང་བའི་ཡིད་དག་གི་མཚན་ཉིད་
ཕྱི་རྒོལ་བས་ཕ་རོལ་དགྲ་ལྟ་བུ་དང་གནོད་བྱེད་ཀྱིས་འཇིག་པའི་ཆོས་ཅན་གྱི་རྣམ་པའི་ངོ་བོ་ཉིད་
དག་ཏུ་དམིགས་པར་བྱ་བ་ཡིན་ཏེ། མཐོང་ལམ་དུ་ཡིད་འབྱུང་བའི་ཕྱིར་དུ་སྦྱོར་ལམ་དུ་ཞུགས་
པ་ཡིན་ནོ་ཞེས་རྣམ་གྲངས་བསྡུ་བ་ལས་འབྱུང་བའི་ཕྱིར། འདོད་ཆགས་དང་བྲལ་བར་བྱ་བ་དག་
གི་ངོ་བོ་དུས་གཉིས་པར་མི་སྡོད་པས་གཡོ་བ་དང་། གཉེན་པོས་རབ་ཏུ་འཇིག་པའི་རྣམ་པ་དག་
ཏུ་དམིགས་པར་བྱ་བ་ཡིན་ཏེ། སྒོམ་ལམ་ཐ་མར་འདོད་ཆགས་དང་བྲལ་བར་བྱ་བའི་ཕྱིར་དུ་
སྒོམ་ལམ་ལྷག་མ་རྣམས་སུ་ཞུགས་པ་ཡིན་ནོ། །ཞེས་རྣམ་གྲངས་བསྡུ་བ་ལས་འབྱུང་བའི་ཕྱིར།
འགོག་པའི་རང་གི་ངོ་བོ་གནོད་པའི་གནས་སུ་གྱུར་པས་འཇིགས་པ་དང་། སྲིན་པོ་སོགས་ཀྱིས་
གླགས་ཐོད་པས་ནད་འགོ་བ་དང་། ཐོག་འབབ་པ་སོགས་ཀྱིས་འཚེ་བའི་རྣམ་པར་དམིགས་པར་
བྱ་བ་ཡིན་ཏེ། ལྷག་མེད་དུ་འགོག་པའི་ཕྱིར་དུ་ལྷག་བཅས་སུ་ཞུགས་པ་ཡིན་ནོ་ཞེས་རྣམ་གྲངས་
བསྡུ་བ་ལས་འབྱུང་བ་ཡིན་པའི་ཕྱིར། འདི་ནི་ཡིད་འབྱུང་བ་ནི་མཐོང་བའི་ལམ་ལའོ། །འདོད་
ཆགས་དང་བྲལ་བ་ནི་སྒོམ་པའི་ལམ་ཡོངས་སུ་རྫོགས་པ་དག་ལའོ། །འགོག་པ་ནི་ཕུང་པོ་ཐམས་
ཅད་འགོག་པའོ། །ཡིད་འབྱུང་བ་དང་འདོད་ཆགས་དང་བྲལ་བ་ལ་ཞུགས་པ་ནི། དེ་གཉིས་ཀྱི་
སྦྱོར་བ་ལ་གནས་པ་རྣམས་ཡིན་ནོ། །འགོག་པ་ལ་ཞུགས་པ་ནི་མི་སློབ་པ་རྣམས་ཡིན་ནོ་ཞེས་
རྣམ་གྲངས་བསྡུ་བ་ལས་གསུངས་པ་ལ་བརྟེན་པའོ། །གཉིས་པ་འགོག་བདེན་གྱི་རྣམ་པ་ནི།
འགོག་པའི་བདེན་པའི་འགོག་པའི་རང་གི་ངོ་བོར་ཉོན་མོངས་སྤངས་པའི་བྲལ་བ་ཆོས་ཅན།
བདག་མེད་པའི་རྣམ་པ་ཡིན་ཏེ། ཉོན་མོངས་སྤངས་པའི་བྲལ་བ་ཡིན་པའི་ཕྱིར། ཞི་བའི་རྣམ་
པ་ཡིན་ཏེ། སྡུག་བསྔལ་ཞི་བའི་བྲལ་བ་ཡིན་པའི་ཕྱིར་གྱ་ནོམ་པའི་རྣམ་པའི་བདག་ཉིད་དབེན་
པ་ཡིན་ཏེ། གཙང་བདེའི་ངོ་བོར་གྱུར་པའི་བྲལ་བ་ཡིན་པའི་ཕྱིར། དེ་ཆོས་ཅན། ངེས་པར་འབྱུང་
བའི་མཚན་ཉིད་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་དང་མངོན་པར་འདུ་བྱ་

བ་མེད་པའི་རྣམ་པ་དག་ཡིན་ཏེ། ཇི་ལྟར་ངེས་པར་འབྱུང་བ་ངོ་བོ་རྒྱུ་འབྲས་གསུམ་བདེན་པར་
གྲུབ་པ་དང་བྲལ་བ་དང་། གང་ངེས་པར་འབྱུང་བ་འབད་རྩོལ་གྱི་མངོན་པར་འདུ་བྱེད་པ་བདེན་
པར་གྲུབ་པ་དང་བྲལ་བའི་སྤངས་པ་ཡིན་པའི་ཕྱིར། གསུམ་པ་ལམ་བདེན་གྱི་རྣམ་པ་ནི། ལམ་
གྱི་བདེན་པའི་རྣམ་པ་བདག་མེད་མངོན་སུམ་དུ་རྟོགས་པའི་ཡེ་ཤེས་ནི་ཆོས་ཅན། ལམ་ཡིན་ཏེ།
ཐར་པར་དངོས་སུ་བགྲོད་པའི་ལམ་ཡིན་པའི་ཕྱིར། རིགས་པ་ཡིན་ཏེ། ཉོན་མོངས་པའི་དངོས་
གཉེན་དུ་གྱུར་པའི་རིགས་པ་ཡིན་པའི་ཕྱིར། སྒྲུབ་པ་ཡིན་ཏེ། གནས་ལུགས་མངོན་སུམ་དུ་རྟོགས་
པའི་ཡེ་ཤེས་ཡིན་པའི་ཕྱིར། ངེས་པར་འབྱིན་པའི་རྣམ་པ་ཡིན་ཏེ། སྡུག་བསྔལ་གཏན་ཟད་དུ་
བྱེད་པའི་ལམ་ཡིན་པའི་ཕྱིར། གཉིས་པ་དེ་ཇི་ལྟར་ཤེས་ཚུལ་ནི། ལམ་ཤེས་པ་ཉིད་ཀྱི་སྐབས་
སུ་མི་རྟག་སོགས་བཅུ་དྲུག་རྟོགས་པའི་ཡེ་ཤེས་དེ་རྣམས་ཉན་ཐོས་རྣམས་ཀྱི་སྒོམ་བྱའི་ལམ་
ཡིན་པར་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་བྱ་སྟེ། སེམས་བསྐྱེད་བསྔོ་བ་དོན་
དམ་པར་ངོ་བོ་ཉིད་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་པར་བྱ་
བ་ཡིན་པའི་ཕྱིར། 
གཉིས་པ་དེའི་ངེས་འབྱེད་ཆ་མཐུན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི།
བདེན་པ་བཞི་མངོན་སུམ་དུ་ཡོངས་སུ་ཤེས་པ་ནི་ངེས་པར་འབྱེད་པའི་ཆ་དང་མཐུན་པ་རྟོགས་
པ་སྔོན་དུ་འགྲོ་བ་ཅན་ཡིན་པས་ལམ་ཤེས་ཚུལ་བརྗོད་ནས་རྒྱུ་ངེས་པར་འབྱེད་པའི་ཆ་དང་མཐུན་
པ་དེ་འཆད། གཉིས་པ་ནི། འཕགས་པ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་ལ་ནི་བཞི་ཡོད་དེ། གཟུགས་ལ་སོགས་པ་དོན་དམ་པར་སྟོང་པའི་ཕྱིར། སྟོང་པ་ཉིད་
དང་གཟུགས་སོགས་རྣམས་དབྱེར་མེད་པར་རྟོགས་པའི་ཤེས་རབ་ཀྱིས་ཟིན་པའི་སྦྱོར་ལམ་དྲོད་
དང་། གཟུགས་སོགས་དེ་དག་དོན་དམ་པར་མི་དམིགས་པར་རྟོགས་པའི་ཤེས་རབ་ཀྱིས་ཟིན་
པའི་རྩེ་མོར་གྱུར་པ་དག་ཏུ་འདོད་པའི་རྩེ་མོ་དང་། གཟུགས་དེ་དག་ལ་རྟག་པ་ལ་སོགས་པའི་
ཚུལ་གྱིས་དོན་དམ་པར་གནས་པ་བཀག་པར་རྟོགས་པའི་ཤེས་རབ་ཀྱིས་ཟིན་པའི་བཟོད་པ་

རྣམས་དང༌། འཛིན་པ་ས་བཅུ་དག་ལས་བརྩམས་ནས་ནི་དོན་དམ་པར་མི་གནས་པ་རྒྱས་པར་
མདོ་ལས་བསྟན་པ་ལྟར་རྟོགས་པའི་ཤེས་རབ་ཀྱིས་ཟིན་པའི་ཆོས་ཀྱི་མཆོག་ཏུ་འགྱུར་བར་
བཤད་པའི་ཆོས་མཆོག་རྣམས་ཡོད་པའི་ཕྱིར། ས་བཅུ་དོན་དམ་པར་མེད་པ་ཅིའི་ཕྱིར་ཞེ་ན། ས་
བཅུ་ཆོས་ཅན། དོན་དམ་པར་མེད་དེ། སངས་རྒྱས་ཀྱི་ཆོས་རྣམས་མངོན་སུམ་དུ་མཁྱེན་ནས་ཁྱོད་
དོན་དམ་པར་མ་གཟིགས་པའི་ཕྱིར། གསུམ་པ་ནི་ཉན་ཐོས་ཀྱི་ལམ་ཤེས་པའི་རྒྱུ་ངེས་འབྱེད་
ཆ་མཐུན་དེ་ལ་བཞི་ཡོད་དེ། གཟུགས་ལ་སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་
པའི་ཕྱིར་སྟོང་པ་ཉིད་དང་། གཟུགས་སོགས་རྣམས་ཕན་ཚུན་ཐ་དད་པ་ངོ་བོ་ཉིད་མེད་པར་
རྟོགས་པའི་ཤེས་རབ་ཀྱིས་ཟིན་པའི་དྲོད་དང་། གཟུགས་ལ་སོགས་པ་སྔ་མ་བཞིན་དུ་དོན་
དམ་པར་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་རྩེ་མོ་དང་། དེ་བཞིན་དུ་གཟུགས་
ལ་སོགས་པ་ལ་དོན་དམ་པར་རྟག་པ་ཡང་མ་ཡིན་མི་རྟག་པ་ཡང་མ་ཡིན་ནོ་ཞེས་དམིགས་པའི་
ཚུལ་གྱིས་གནས་པར་བྱ་བ་བཀག་པར་རྟོགས་པའི་ཤེས་རབ་ཀྱིས་ཟིན་པའི་བཟོད་པ་དང༌།
ས་རབ་ཏུ་དགའ་བ་ལ་སོགས་པ་ལ་དོན་དམ་པར་མི་གནས་པ་རྒྱས་པར་མདོས་ཇི་སྐད་དུ་
བསྟན་པ་རྣམས་ཀྱིས་ཟིན་པའི་ཆོས་མཆོག་རྣམས་ཡོད་པའི་ཕྱིར། ས་བཅུ་ལ་སོགས་པའི་ཆོས་
རྣམས་དོན་དམ་པར་མེད་དེ། རྒྱུ་མཚན་གང་གི་ཕྱིར་ན་དེ་བཞིན་གཤེགས་པ་བྱང་ཆུབ་མངོན་
པར་རྫོགས་པར་སངས་རྒྱས་ནས་ས་བཅུ་ལ་སོགས་པའི་ཆོས་རྣམས་དོན་དམ་པར་མ་གཟིགས་
པ་ཞེས་བྱ་བ་ཚད་མའི་སྐྱེས་བུས་མ་དམིགས་པའི་གཏན་ཚིགས་ཀྱི་འཐད་པས་གྲུབ་པའི་ཕྱིར་
ཞེས་བྱ་བའི་རྣམ་པ་དེ་རྣམས་ཀྱིས་གོ་རིམས་བཞིན་དུ་བདེན་པའི་དམིགས་པ་ལ་ངེས་པར་འབྱེད་
པའི་ཆ་དང་མཐུན་པ་སྐྱེ་བ་ཞེས་བྱ་བ་ཡིན་ཏེ། དེ་ལྟར་གོང་དུ་སྒྲུབ་ཟིན་པ་དེའི་ཕྱིར། སྐབས་
འདིར་དངོས་སུ་བསྟན་པ་ནི་སྟོང་ཉིད་རྟོགས་པའི་སྦྱོར་ལམ་ཡིན་ལ། ཉན་ཐོས་ཀྱི་ལམ་ཤེས་
པའི་རྒྱུ་ངེས་འབྱེད་ཆ་མཐུན་ནི་གཞུང་འདིར་དོན་གྱིས་འཕངས་པའི་མི་རྟག་སོགས་བཅུ་དྲུག་
ལ་དམིགས་པའི་འཇིག་རྟེན་པའི་སྒོམ་བྱུང་ངོ༌། །འོ་ན་སྐབས་འདིར་དངོས་སུ་བསྟན་པ་སྐབས་

དང་པོའི་སྦྱོར་ལམ་དང་ཟློས་སོ་ཞེ་ན། སྐྱོན་མེད་དེ། དགོས་པ་མི་འདྲ་བའི་ཕྱིར་ཏེ། སྔར་ནི་ཉན་
ཐོས་ཀྱི་སྦྱོར་ལམ་ལས་ཁྱད་ཞུགས་པར་རྟོགས་པའི་ཆེད་ཡིན་ལ། འདིར་ནི་མི་རྟག་སོགས་བཅུ་
དྲུག་སྟོང་ཉིད་རྟོགས་པའི་ཤེས་རབ་ཀྱིས་ཟིན་ནས་སྒོམ་པར་ཤེས་པའི་ཆེད་ཡིན་པའི་ཕྱིར།
 རང་རྒྱལ་གྱི་ལམ་ཤེས་པའི་ལམ་ཤེས།
གཉིས་པ་རང་རྒྱལ་གྱི་ལམ་ཤེས་པའི་ལམ་ཤེས་ལ། རྟེན་གྱི་ཁྱད་པར། དེའི་ལམ་ཇི་ལྟར་
ཤེས་པའི་ཚུལ། དེའི་རྒྱུ་ངེས་འབྱེད་ཆ་མཐུན་བཤད་པ་དང་གསུམ། དང་པོ་ལ། དངོས་དང་།
རྩོད་སྤོང༌། དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། ལུས་རྣམ་བཞག་དང་
བསྟུན་ན། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་དེ་མ་ཐག་པའི་མཇུག་ཐོགས་སུ་རང་སངས་
རྒྱས་ཀྱི་ལམ་ཤེས་པའི་ལམ་ཤེས་བརྗོད་པར་རིགས་མོད་ཀྱི། རེ་ཞིག་རང་རྒྱལ་གྱི་ལམ་ཉན་
ཐོས་ཀྱི་ལམ་ལས་ཁྱད་ཞུགས་པ་ཉིད་དུ་བསྒྲུབ་པའི་རྒྱུ་མཚན་ཡོད་དེ། ཉན་རང་གི་ལམ་ལ་
ཁྱད་པར་མེད་ན་གཞན་དུ་འཆད་མི་རིགས་ལ། ཁྱད་པར་ཡོད་ན་ཉན་ཐོས་རྣམས་ལས་རང་རྒྱལ་
གྱི་ལམ་དེ་དག་ཇི་ལྟར་ཁྱད་པར་དུ་འཕགས་ན་རྒྱུ་མཚན་གང་གིས་ན་རང་སངས་རྒྱས་དེ་དག་
གི་ལམ་གཞན་ཡིན་སྙམ་པའི་དོགས་པ་བསུ་བར་བྱ་བའི་ཆེད་ཡིན་པའི་ཕྱིར། གཉིས་པ་ནི། རང་
རྒྱལ་སྒོམ་ལམ་པ་ཆོས་ཅན། སྲིད་པ་ཐ་མ་པའི་ཚེ་སློབ་དཔོན་གཞན་གྱིས་གདམས་ངག་བསྟན་
ཡང་མི་དགོས་ཏེ། དེའི་ཚེ་བདག་ཉིད་ཀྱིས་བྱང་ཆུབ་དེ་རྟོགས་ཤིང་ཐོབ་པར་འགྱུར་བའི་ཕྱིར།
ཡང་ཞེས་པ་གཞན་ལ་ཡང་ངེས་པར་ངག་གིས་ཆེས་མི་སྟོན་པའོ། །བསེ་རུ་ལྟ་བུའི་ཡེ་ཤེས་ནི་
ཆོས་ཅན། ཉན་ཐོས་ལས་རྟོགས་པ་ཟབ་པ་ཉིད་དུ་མངོན་པར་བརྗོད་དེ། སྒྲ་མེད་ལུས་ཀྱི་རྫུ་
འཕྲུལ་གྱི་སྒོ་ནས་ཆོས་སྟོན་ནུས་པའི་ཕྱིར། འོག་ནས་འབྱུང་བའི་རྟེན་གྱི་བསེ་རུ་ལྟ་བུའི་ལམ་
ཞེས་པ་ལྟ་བུ་བྱང་ཆུབ་སེམས་དཔས་ཀྱང་སྒོམ་པར་གསུངས་པ་དང༌། སྐབས་འདིར་རང་རྒྱལ་

རང་རྒྱུད་པའི་ལམ་གྱི་རྣམ་གཞག་བསྟན་པ་འགལ་བར་མི་བསམ་སྟེ། བྱང་ཆུབ་སེམས་དཔས་
གཟུང་འཛིན་རྫས་གཞན་གྱིས་སྟོང་པར་རྟོགས་པའི་ལམ་ཉམས་སུ་བླངས་པ་ནི་རང་རྒྱལ་གྱི་
རིགས་ཅན་རྗེས་སུ་འཛིན་པའི་ཆེད་དུ་ཡིན་པས་རང་རྒྱལ་གྱི་ལམ་བགྲོད་ཚུལ་དང༌། འབྲས་
བུ་མངོན་དུ་བྱེད་ཚུལ་གྱི་རིམ་པ་རྟོགས་པའི་ཡན་ལག་ཏུ་སྨོས་པའི་ཕྱིར། གཉིས་པ་འགྲེལ་པ་
ལ་ལམ་བགྲོད་པའི་ཁྱད་པར། ཆོས་སྟོན་པའི་ཁྱད་པར་རོ། །དང་པོ་ནི། རང་སངས་རྒྱས་དེ་དག་
ལ་སྲིད་པ་ཐ་མ་བའི་ཚེ་སངས་རྒྱས་ལ་སོགས་པས་བྱང་ཆུབ་བསྟན་མི་དགོས་ཞེས་བྱ་བ་ནི་ཉན་
ཐོས་ཀྱི་ལམ་ལས་ཁྱད་ཞུགས་པ་གཅིག་ཡིན་ཏེ། རང་སངས་རྒྱས་རྣམས་ནི་སྔོན་ཐོས་པ་ལ་
སོགས་པ་མངོན་པར་འདུ་བྱས་པས་སློབ་དཔོན་གྱིས་གདམས་ངག་བསྟན་པ་ལ་མི་ལྟོས་པར་
བདག་ཉིད་ཀྱིས་རང་གི་བྱང་ཆུབ་མངོན་པར་རྟོགས་ཤིང་ཐོབ་པར་འགྱུར་བ་དེའི་ཕྱིར། ཁྱབ་སྟེ།
ལུང་ལས། ཉན་ཐོས་རྣམས་ནི་གཞན་གྱིས་བསྟན་པ་ལ་ལྟོས་ནས་རང་གི་བྱང་ཆུབ་རྟོགས་པར་
འགྱུར་ལ། གཞན་དག་ཀྱང་བརྗོད་པ་དང་བཅས་པའི་ཆོས་བསྟན་པས་དགེ་བ་ལ་འཇུག་པར་
བྱེད་དོ་ཞེས་འབྱུང་བའི་ཕྱིར། གཉིས་པ་ནི། རང་སངས་རྒྱས་དེ་དག་གི་ཡེ་ཤེས་ཉན་ཐོས་ལྟར་
ངག་གི་འབྲས་རྟགས་ལས་མི་རྟོགས་པ་ཉིད་ནི། ཉན་ཐོས་ལས་ཆོས་སྟོན་ཚུལ་ཁྱད་ཞུགས་པ་
གཉིས་པ་ཡིན་ཏེ། རང་སངས་རྒྱས་དེ་དག་ནི་རང་གིས་ཐོབ་པའི་ཡེ་ཤེས་དང་སྨོན་ལམ་ལ་
སོགས་པའི་མཐུས། སྒྲ་མེད་པའི་ཆོས་བསྟན་པས། གདུལ་བྱ་གཞན་དག་དགེ་བ་བཅུ་ལ་སོགས་
པ་ལ་འཇུག་པར་བྱེད་པ་དེའི་ཕྱིར། ཁྱབ་སྟེ། ཉན་ཐོས་རྣམས་ནི་སྒྲར་བརྗོད་པའི་ཆོས་བསྟན་
པའི་སྒོ་ནས་ཉན་པ་པོ་རྣམས་ཀྱི་འཆད་པ་པོའི་ཤེས་པའི་རྩལ་ཏེ་བློའི་ནུས་པ་རྟོགས་པར་བྱེད་
པའི་ཕྱིར། གཉིས་པ་ལ་གསུམ་གྱི་དང་པོ་མཚམས་སྦྱར་བ་ནི། རྩོད་པ་ལ་རྩོད་པ་གཞན་འཕྲོས་
པས་ཡང་ཇི་ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་བར། གཉིས་པ་རྩ་བ་ནི། རང་
སངས་རྒྱས་ཀྱིས་སྒྲ་མེད་ཀྱང་ཆོས་སྟོན་པ་མི་འགལ་ཏེ། གདུལ་བྱ་གང་དང་གང་རྟོགས་བྱའི་དོན་
ནི་གང་དང་གང་ལ་རྣམ་པ་ཇི་ལྟ་ཇི་ལྟར་ཉན་འདོད་པའི་གདུལ་བྱ་དེ་དང་དེ་ལ་དོན་དེ་དང་དེ་

སྒྲ་མེད་ཀྱང་དེ་དེ་ལྟར་སྣང་བའི་ཕྱིར། གསུམ་པ་འགྲེལ་པ་ནི། རང་སངས་རྒྱས་ཀྱི་སྒྲ་མེད་ཀྱང་
ཆོས་སྟོན་པ་མི་འགལ་བ་ཞེས་བྱ་སྟེ། ཆོས་སྟོན་པའི་སྒྲའི་དགོས་དོན་ནི་འདི་ལྟར་བརྗོད་པར་
བྱ་བའི་ཆོས་ཉན་པ་པོའི་རྣམ་པར་ཤེས་པ་ལ་ཤིན་ཏུ་བསྐྲུན་ཅིང་སྐྱེད་པ་ཞེས་བྱ་བ་འདི་ཡིན་ན།
དེ་ནི་རང་རྒྱལ་གྱིས་སྒྲ་མེད་དུ་ཆོས་བསྟོན་པ་ལ་ཡང་ཡོད་པའི་ཕྱིར་ཏེ། རང་སངས་རྒྱས་ཉིད་
ཀྱི་གནས་སྐབས་ན་ཡང་སྨོན་ལམ་ལ་སོགས་པའི་མཐུས་སྒྲ་མེད་ཀྱང་གདུལ་བྱ་གང་ཞིག་དོན་
གང་ལ་རྣམ་པ་ཇི་ལྟར་ཉན་པར་འདོད་པའི་གདུལ་བྱ་དེའི་རྣམ་པར་ཤེས་པ་ལ། དོན་དེ་རྣམ་པ་
དེ་ཁོ་ན་ལྟར་སྣང་བར་འགྱུར་བའི་ཕྱིར། དེའི་རྒྱུ་མཚན། བྱང་ཆུབ་སེམས་དཔའ་འདི་ལྟར་སངས་
རྒྱས་སུ་གྱུར་ནས་བརྗོད་པ་མེད་པར་ཆོས་སྟོན་པར་གྱུར་ཅིག་ཅེས་སྨོན་ལམ་བཏབ་བོ། །རང་
སངས་རྒྱས་ཀྱིས་ཀྱང་སྨོན་ལམ་དེ་ལྟར་བཏབ་པ་དེ་བས་ན་སངས་རྒྱས་དང་འདྲ་བའི་ཕྱིར།
རང་སངས་རྒྱས་སྨོན་ལམ་དེ་ལྟར་འདེབས་པའི་རྒྱུ་མཚན་ཡོད་དེ། དོན་གྱི་ངོ་བོ་ལ་རྣམ་པར་
མ་བརྟགས། ཁྱད་པར་ལ་རྣམ་པར་མ་དཔྱད་པར་ཚིག་ཏུ་མི་སྨྲ་བས་བརྗོད་པ་ནི་རྣམ་པར་གཡེང་
བ་ཡིན་ལ། དེ་ཡང་ཏིང་ངེ་འཛིན་གྱི་རྒྱུད་འཁྲུག་པར་བྱེད་པ་ཡིན་པའི་ཕྱིར། སངས་རྒྱས་དང་
འདྲ་བའི་དོན་ནི་བྱང་ཆུབ་སེམས་དཔས་བརྗོད་པ་ལ་མ་ལྟོས་པར་སངས་རྒྱས་པའི་ཚེ་གདུལ་
བྱའི་རྒྱུད་ལ་རྟོགས་པ་བསྐྱེད་ནུས་པར་གྱུར་ཅིག་སྙམ་པའི་སྨོན་པ་དེ་ཙམ་ཞིག་གྲུབ་པ་འདྲ་
བས་ཡིན་ནོ། །གཉིས་པ་ལམ་དེ་ཇི་ལྟར་ཤེས་པའི་ཚུལ་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། དེ་ལྟར་རང་སངས་རྒྱས་ཀྱི་ལམ་ཉན་ཐོས་ལས་ཁྱད་ཞུགས་པར་བརྗོད་ནས་ཁྱད་
ཞུགས་པ་རང་སངས་རྒྱས་རྣམས་ཀྱི་ལམ་ནི་ཉན་ཐོས་ཀྱི་ལམ་ལས་ཁྱད་པར་དུ་འཕགས་པ་ཁོ་
ན་ཡིན་པས་རྣལ་མ་སྟེ་དོན་བདུན་ཅུའི་དཀྱུས་མ་རང་སངས་རྒྱས་ཀྱི་ལམ་ཤེས་པའི་ལམ་ཤེས་
དེ་འཆད། གཉིས་པ་ནི། བསེ་རུ་ལྟ་བུའི་ལམ་ནི་ཁྱད་ཆོས་གསུམ་གྱིས་ཡང་དག་པར་བསྡུས་
པར་ཤེས་པར་བྱ་སྟེ། གཟུང་བ་གཟུགས་སོགས་ཕྱི་རོལ་དོན་དུ་རྟོག་པ་སྤོང་བའི་ཕྱིར་དང་།
འཛིན་པ་ཤེས་པ་བདེན་པར་འཛིན་པའི་བདེན་འཛིན་མི་སྤོང་བའི་ཕྱིར་དང་། རང་སངས་རྒྱས་

ཀྱི་ཆོས་ཉིད་རིགས་ལ་བརྟེན་པའི་རྟེན་གྱི་ཁྱད་པར་གྱིས་བསྡུས་པར་ཤེས་པར་བྱ་བའི་ཕྱིར།
འདིར་བསྟན་ཤེས་བྱ་རང་རྒྱལ་གྱི་ལམ་ནི་རྣམ་གཞག་གི་རྟེན་རང་སངས་རྒྱས་ལ་རྣམ་པར་
བཞག་ཀྱང་། བྱང་ཆུབ་སེམས་དཔའི་ཐུགས་རྒྱུད་ལ་ཡང་སྐྱེ་བས་རང་སངས་རྒྱས་ཀྱི་ལམ་
ཤེས་པའི་ཚུལ་མིག་གིས་གཟུགས་ལ་བལྟ་བ་ལྟར་དུ་གོ་བར་མི་བྱའོ། །རང་སངས་རྒྱས་རྣམས་
ཀྱིས་ཉན་ཐོས་ཀྱི་སྡེ་སྣོད་ལ་དམིགས་པ་ཡིན་ཡང་། དབང་པོའི་ཁྱད་པར་གྱིས་གཟུང་འཛིན་
རྫས་གཞན་གྱིས་སྟོང་པའི་ཆོས་ཀྱི་བདག་མེད་རྟོགས་པའོ། །གསུམ་པ་ནི། གོང་དུ་བཤད་པའི་
ལམ་དེ་བྱང་ཆུབ་སེམས་དཔས་ཁྱད་ཆོས་གསུམ་གྱིས་ཟིན་པའི་སྒོ་ནས་ཤེས་པར་བྱའི། རྣམ་
པ་ཐམས་ཅད་དུ་མངོན་དུ་བྱ་བའི་ཚུལ་གྱིས་ཤེས་ཤིང་སྒོམ་པར་བྱ་བ་ནི་མ་ཡིན་ནོ་ཞེས་བྱ་བ་
ནི་ཤེས་བྱ་རང་སངས་རྒྱས་ཀྱི་ལམ་སྒོམ་ཚུལ་ཡིན་ཏེ། རང་སངས་རྒྱས་ཀྱི་ལམ་ལ་ཇི་སྐད་བཤད་
པའི་བདེན་པའི་རྣམ་པ་བཅུ་དྲུག་སྒོམ་པ་ཁོ་ན་དང་། འབྱུང་ཚུལ་དང་ལྡོག་ཚུལ་གྱི་དངོས་པོ་ཇི་
ལྟ་བ་བཞིན་དུ་རྟེན་ཅིང་འབྲེལ་པར་འབྱུང་བའི་ཡན་ལག་བཅུ་གཉིས་སྒོམ་པས་བཟུང་བ་ཕྱི་
རོལ་དོན་དུ་འཛིན་པའི་རྣམ་པར་རྟོག་པ་གོ་རིམ་བཞིན་དུ་སྤངས་པ་དང༌། ཤེས་པ་བདེན་པར་
འཛིན་པའི་དོན་གྱི་རྣམ་པར་རྟོག་པ་དག་མ་སྤངས་པ་དང་། རང་སངས་རྒྱས་ཀྱི་ཐེག་པས་བསྡུས་
པའི་བརྟེན་པའི་ཆོས་ཀྱི་གཞི་དམིགས་པ་ཆོས་ཉིད་རིགས་ལ་བརྟེན་པའི་ཁྱད་པར་གྱིས་ཁྱད་
པར་དུ་འཕགས་པ་དང་ལྡན་པའི་ཆོས་རྟོགས་པར་ཤེས་པར་བྱ་བ་ཡིན་པའི་ཕྱིར། གསུམ་པ་
དེའི་རྒྱུ་ངེས་འབྱེད་ཆ་མཐུན་འཆད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། རྒྱུ་
ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་རང་སངས་རྒྱས་ཀྱི་ལམ་ཤེས་
པའི་ལམ་ཤེས་སྐྱེ་བས་ངེས་པར་འབྱེད་པའི་ཆ་དང་མཐུན་པ་དེ་འཆད། གཉིས་པ་ནི། རང་རྒྱལ་
གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དེ་ལ་བཞི་ཡོད་དེ། གཟུགས་ལ་སོགས་
པ་ལ་དོན་དམ་པར་མེད་ཅིང་ཐ་སྙད་དུ་བརྡར་བཏགས་པའི་ཆོས་ཉིད་དང་མི་འགལ་བར་སྟོན་
པའི་རྣམ་པ་ཅན་གྱི་དྲོ་བར་གྱུར་པ་དང༌། གཟུགས་ལ་སོགས་པ་དོན་དམ་པར་འགྲིབ་པ་མེད་

པ་ལ་སོགས་པ་རྟོགས་པས་ཕྱེ་བ་རྩེ་མོར་གྱུར་པ་དང༌། ནང་སྟོང་པ་ཉིད་ལ་སོགས་པ་རྟོགས་
པ་ཡིས་གཟུགས་སོགས་དོན་དམ་པར་མི་འཛིན་པར་རྟོགས་པའི་ཕྱིར་བཟོད་པ་དང་། གཟུགས་
སོགས་དོན་དམ་པར་སྐྱེ་བ་མེད་པ་སོགས་ཀྱི་རྣམ་པ་ཅན་ནི་ཆོས་ཀྱི་མཆོག་རྣམས་ཡོད་པའི་
ཕྱིར། འགྲེལ་པས་སྦྱོར་ལམ་སྔ་མ་དང་འདྲ་བར་སྟོང་ཉིད་རྟོགས་པའི་རྣམ་པ་ཅན་ལ་བཤད་པ་
ལྟར་འདིར་བཀོད་པ་ཡིན་ལ། ཊཱིཀྐར་གཟུང་འཛིན་རྫས་གཞན་གྱིས་སྟོང་པར་རྟོགས་པའི་སྦྱོར་
ལམ་བཞི་ལ་གསུངས་ཏེ། སྦྱོར་དུ་རུང་ཙམ་སྣང་བ་ལ་དགོངས་པའོ། །གསུམ་པ་ནི། རང་རྒྱལ་
གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དེ་ལ་བཞི་ཡོད་དེ། གཟུགས་ལ་སོགས་
པ་དོན་དམ་པར་མེད་ཅིང་། ཐ་སྙད་དུ་ཆོས་ཀྱི་བརྡའ་ལས་བྱུང་བའི་བརྟགས་པའི་ཆོས་ཉིད་
དང་མི་འགལ་བར་སྟོན་པའི་དྲོད་དང་། གཟུགས་ལ་སོགས་པ་ལ་དོན་དམ་པར་འགྲིབ་པ་དང་
འཕེལ་བ་མེད་པ་ལ་སོགས་པའི་དོན་དུ་སློབ་པའི་རྩེ་མོ་དང་། དོན་དམ་པར་ངོ་བོ་ཉིད་ཀྱིས་
སྟོང་པ་ཉིད་ཀྱི་ཕྱིར་གཟུགས་ལ་སོགས་པ་ལ་ནང་དང་ཕྱི་ལ་སོགས་པ་སྟོང་པ་ཉིད་དུ་རྟོགས་
པའི་ཤེས་རབ་ཀྱིས་ཟིན་པ་ཉིད་ཀྱིས་ཡོངས་སུ་མི་འཛིན་པའི་བཟོད་པ་དང་། གཟུགས་ལ་སོགས་
པ་ལ་དོན་དམ་པར་སྐྱེ་བ་དང་འགག་པ་ལ་སོགས་པ་མེད་པར་རྟོགས་པའི་ཆོས་མཆོག་རྣམས་
ཡོད་པའི་ཕྱིར། ཞེས་བྱ་བའི་རྣམ་པ་རྣམས་ཀྱིས་གོ་རིམས་བཞིན་དུ་བདེན་པ་བཞིའི་དམིགས་
པ་ལ་དམིགས་ནས་སྒོམ་པས་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་ཏེ། སྒྲུབ་ཟིན་
པ་དེའི་ཕྱིར། རྩ་འགྲེལ་འདི་དག་གི་སྐབས་སུ་སྟོང་ཉིད་ཀྱི་རྣམ་པ་ཅན་གྱི་སྦྱོར་ལམ་བཞི་དངོས་
སུ་བསྟན་པ་ལ་དགོས་པ་ཡོད་དེ། འདི་དག་གིས་ཤུགས་བསྟན་བསྟན་བྱའི་གཙོ་བོར་གྱུར་བའི་
གཟུང་འཛིན་རྫས་གཞན་གྱིས་སྟོང་པར་རྟོགས་པའི་སྦྱོར་ལམ་བཞི་སྟོང་ཉིད་རྟོགས་པའི་ཤེས་
རབ་ཀྱིས་ཟིན་ནས་བསྒོམ་པར་ཤེས་པའི་ཆེད་ཡིན་པའི་ཕྱིར།
 གསུམ་པ་བྱང་ཆུབ་སེམས་དཔའི་ལམ་ཤེས་པའི་ལམ་ཤེས་བཤད་པ་ལ། སྤྱིའི་མཚམས་
སྦྱར་བ། སོ་སོའི་ངོ་བོ་བཤད་པའོ། །དང་པོ་ནི། རང་སངས་རྒྱས་ཀྱི་ལམ་ཤེས་པའི་ལམ་ཤེས་

ཀྱི་མཇུག་ཐོགས་སུ་བྱང་ཆུབ་སེམས་དཔའི་ལམ་ཤེས་པའི་ལམ་ཤེས་དེ་འཆད། གཉིས་པ་ལ་
གཉིས། མཐོང་ལམ། སྒོམ་ལམ་མོ། །དང་པོ་ལ་སྐད་ཅིག་མ་མདོར་བསྟན། རྣམ་པ་བསྒོམ་ཚུལ་
རྒྱས་པར་བཤད། རྣམ་པ་མ་བསྟན་པར་འདོད་པ་དགག་པའོ། །དང་པོ་ལ་རྩ་བ། འགྲེལ་པའོ། །
 དང་པོ་ནི། ལམ་ཤེས་པ་ཉིད་འཆད་པའི་སྐབས་ལ། ཐེག་ཆེན་མཐོང་ལམ་པའི་ལམ་ཕན་
ཡོན་ཆེན་པོ་དང་བཅས་པ་འདི་བཤད་དེ། སྡུག་ཀུན་གྱི་བདེན་པ་དང་འགོག་ལམ་གྱི་བདེན་པ་
ལ་བཟོད་པ་དང་ཤེས་པའི་སྐད་ཅིག་མ་རྣམ་པ་བཞིའི་སྒོ་ནས་བཤད་པའི་ཕྱིར། གཉིས་པ་ནི།
ལམ་ཤེས་པ་ཉིད་འཆད་པའི་སྐབས་སུ་བྱང་ཆུབ་སེམས་དཔས་ཚེ་འདི་དང་ཚེ་རབས་གཞན་
པའི་ཡོན་ཏན་དག་དང་ལྡན་པ་སྟོང་ཉིད་བསྒོམ་པར་བྱ་བ་ནི་ཐེག་ཆེན་མཐོང་བའི་ལམ་ཕན་
ཡོན་ཆེན་པོ་ཞེས་བརྗོད་དེ། ཆོས་ཤེས་པའི་བཟོད་པ་དང་ཆོས་ཤེས་པ་དང༌། རྗེས་སུ་ཤེས་པའི་
བཟོད་པ་དང་། རྗེས་སུ་ཤེས་པ་ཞེས་བྱ་བའི་བཟོད་པ་དང༌། ཤེས་བཟོད་སྐད་ཅིག་མ་རིགས་
བཞི་པོ་སོ་སོར་སྡུག་བསྔལ་ལ་སོགས་པའི་བདེན་པ་བཞིའི་ཆོས་ཉིད་དང་ཡུལ་ཡུལ་ཅན་དུ་
འབྲེལ་བ་དག་དང་ལྡན་པའི་ཕྱིར།
གཉིས་པ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། མཐོང་ལམ་གྱི་རྣམ་པ་ཇི་
ལྟ་བུར་བསྒོམ་པར་བྱ་ཞེ་ན། གཉིས་པ་ནི། ལམ་ཤེས་དེ་ཉིད་ཀྱིས་བསྡུས་པ་མཐོང་བའི་ལམ་
སྐད་ཅིག་མ་ཆོས་ཅན། བཅུ་དྲུག་ཏུ་ཡོད་དེ། བར་ཆད་མེད་ལམ་གྱིས་བསྡུས་པའི་བཟོད་པ་བརྒྱད་
དང་། རྣམ་གྲོལ་ལམ་གྱིས་བསྡུས་པའི་ཤེས་པ་བརྒྱད་ཡོད་པའི་ཕྱིར། དེ་རྣམས་བཞུང་གིས་
བསྟན་ཚུལ་ཡོད་དེ། དེ་བཞིན་ཉིད་དང་། ཞེས་པ་ནས། ཚད་མེད་དང་ཞེས་པའི་བར་གྱིས། སྡུག་
བདེན་གྱི་ཆོས་ཉིད་ཀྱི་ཡུལ་ཅན་ཤེས་བཟོད་སྐད་ཅིག་མ་བཞི་བསྟན། མཐའ་མེད་དང་ཞེས་པ་

ནས། བྱམས་ལ་སོགས་དང་ཞེས་པའི་བར་གྱིས་ཀུན་འབྱུང་གི་ཆོས་ཉིད་ཀྱི་ཡུལ་ཅན་ཤེས་བཟོད་
སྐད་ཅིག་མ་བཞི་བསྟན། སྟོང་ཉིད་དང་། ཞེས་པ་ནས། ནད་ཀུན་སེལ་ཞེས་པའི་བར་གྱིས།
འགོག་པའི་ཆོས་ཉིད་ཀྱི་ཡུལ་ཅན་ཤེས་བཟོད་སྐད་ཅིག་མ་བཞི་བསྟན། མྱ་ངན་འདས་འཛིན་
ཞེས་པ་ནས། བསྔོ་བ་ཞེས་པའི་བར་གྱིས་ལམ་གྱིས་ཆོས་ཉིད་ཀྱི་ཡུལ་ཅན་ཤེས་བཟོད་སྐད་
ཅིག་མ་བཞི་བསྟན་པའི་ཕྱིར། གསུམ་པ་འགྲེལ་པ་ལ། རྒྱས་པར་བཤད་པ་དང་། དོན་བསྡུ་
བའོ། དང་པོ་ལ་བཞིའོ། །དང་པོ་སྡུག་བསྔལ་གྱི་རྣམ་པ་ནི། དོན་དམ་པའི་ཚུལ་ཉིད་ཀྱིས་བདེན་
པས་སྟོང་པའི་དེ་བཞིན་ཉིད་སངས་རྒྱས་ཏེ། དེ་མངོན་སུམ་དུ་རྟོགས་པའི་ཡེ་ཤེས་དེ་དག་ཆོས་
ཅན། དོན་དམ་པར་དེ་དག་ཕན་ཚུན་རྣམ་གྲངས་ཀྱི་གནས་པར་ཁས་མི་ལེན་ཏེ། དོན་དམ་པར་
རྟེན་དང་བརྟེན་པའི་དངོས་པོ་མེད་པས་དེའི་ཕྱིར། དེ་ལྟར་རྟོགས་པའི་མཐོང་ལམ་སྡུག་བསྔལ་
ལ་ཆོས་བཟོད་ཀྱི་ཡེ་ཤེས་ཆོས་ཅན། སྡུག་བསྔལ་ཆོས་བཟོད་ཀྱི་རྣམ་པ་ཡིན་ཏེ། དེའི་ངོས་སྐལ་
གྱི་སྤང་བྱའི་ས་བོན་གྱི་དངོས་གཉེན་བྱེད་པའི་ཆོས་བཟོད་ཀྱི་ཡེ་ཤེས་ཡིན་པའི་ཕྱིར། དེ་བཞིན་
དུ་ལྷག་མ་རྣམས་ལའང་སྦྱར་རོ། །གཟུགས་ལ་སོགས་པ་བདེན་པས་སྟོང་པ་ཆོས་ཀྱི་དབྱིངས་
ཀྱི་ངོ་བོ་ཉིད་ཀྱིས་དེའི་ཡུལ་ཅན་ཤེར་ཕྱིན་ཡང་ཆེན་པོ་ཉིད་དུ་རྟོགས་པའི་ཕན་ཡོན་དང་ལྡན་
པའི་སྡུག་བསྔལ་ལ་ཆོས་ཤེས་ཀྱི་ཡེ་ཤེས་ནི། སྡུག་བསྔལ་ཆོས་ཤེས་ཀྱི་རྣམ་པ་ཡིན་ནོ། །དེ་
བཞིན་དུ་གཟུགས་སོགས་དེ་དག་དོན་དམ་པར་འཇལ་བྱེད་ཀྱི་ཚད་མ་མེད་པ་ཉིད་དུ་རྟོགས་
པའི་སྡུག་བསྔལ་རྗེས་བཟོད་ཀྱི་ཡེ་ཤེས་ནི་སྡུག་བསྔལ་རྗེས་བཟོད་ཀྱི་རྣམ་པ་ཡིན་ནོ། །སྔ་མ་
བཞིན་དུ་ནམ་མཁའ་ཚད་མེད་པ་ཉིད་ཀྱིས་གཟུགས་སོགས་དེ་དག་དོན་དམ་པར་ཚད་མེད་པ་
ཞེས་པ་རྟོགས་པའི་སྡུག་བསྔལ་ལ་རྗེས་ཤེས་ཀྱི་ཡེ་ཤེས་ནི། སྡུག་བསྔལ་ལ་རྗེས་ཤེས་ཀྱི་རྣམ་
པ་ཡིན་ནོ། །དེ་ལྟ་བུ་བཞི་ནི་སྡུག་བསྔལ་གྱི་བདེན་པའི་རྣམ་པ་ལ་དམིགས་པ་དག་ཡིན་ནོ། །
གཉིས་པ་ཀུན་འབྱུང་གི་རྣམ་པ་ནི། གཟུགས་ལ་སོགས་པ་ལ་དོན་དམ་པར་ངོ་བོ་ཉིད་
མེད་པ་ཉིད་ཀྱིས་རྟག་པ་དང་ཆད་པའི་མཐའ་ཉིད་ལ་སོགས་པ་མེད་པར་རྟོགས་པའི་ཕན་ཡོན་

དང་ལྡན་པའི་ཀུན་འབྱུང་ལ་ཆོས་བཟོད་ཀྱི་ཡེ་ཤེས་ནི་ཀུན་འབྱུང་ལ་ཆོས་བཟོད་ཀྱི་རྣམ་པ་ཡིན་
ནོ། །ཀུན་འབྱུང་ཆོས་ཤེས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་བདེན་པས་སྟོང་
པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་གཟུགས་ལ་སོགས་པ་ལ་དེ་བཞིན་གཤེགས་པ་ཉིད་
ཀྱི་རང་བཞིན་བདེན་སྟོང་དུ་ངེས་པར་འཛིན་པའི་ཕན་ཡོན་དང་ལྡན་པའི་ཀུན་འབྱུང་ལ་ཆོས་
ཤེས་ཀྱི་ཡེ་ཤེས་ནི་ཀུན་འབྱུང་ལ་ཆོས་ཤེས་ཀྱི་རྣམ་པ་ཡིན་ནོ། །དེ་བཞིན་དུ་ཀུན་འབྱུང་ཆོས་
ཤེས་ཀྱི་རྒྱུན་དེ་ལ་གནས་པ་ནི་ཆོས་ཐམས་ཅད་ལ་དོན་དམ་པར་བླང་བ་དང་དོར་བ་མེད་པར་
སྒོམ་པ་ལ་སོགས་པའི་ཕན་ཡོན་དང་ལྡན་པའི་ཀུན་འབྱུང་ལ་རྗེས་བཟོད་ཀྱི་ཡེ་ཤེས་ནི་ཀུན་
འབྱུང་ལ་རྗེས་བཟོད་ཀྱི་རྣམ་པ་ཡིན་ནོ། །དོན་དམ་པར་ངོ་བོ་ཉིད་མེད་པར་མོས་པ་སྔོན་དུ་འགྲོ་
བའི་ཚད་མེད་པ་བཞི་སྒོམ་པར་བྱའོ་ཞེས་བྱ་བའི་ཕན་ཡོན་དང་ལྡན་པའི་ཀུན་འབྱུང་ལ་རྗེས་
ཤེས་ཀྱི་ཡེ་ཤེས་ནི་ཀུན་འབྱུང་ལ་རྗེས་ཤེས་ཀྱི་རྣམ་པ་ཡིན་ནོ། །དེ་ལྟ་བུ་བཞི་ནི་ཀུན་འབྱུང་བའི་
བདེན་པའི་རྣམ་པ་ལ་དམིགས་པ་དག་ཡིན་ནོ། །
གསུམ་པ་འགོག་པའི་རྣམ་པ་ནི། གཟུགས་ལ་སོགས་པའི་ངོ་བོ་གཉུག་མ་སྟེ། དང་པོ་ནས་
དོན་དམ་པར་རང་བཞིན་གྱིས་གྲུབ་པ་ཁོ་ནས་སྟོང་པ་ཉིད་དུ་རྟོགས་པའི་འགོག་པ་ལ་ཆོས་
བཟོད་ཀྱི་ཡེ་ཤེས་ནི་འགོག་པ་ལ་ཆོས་བཟོད་ཀྱི་རྣམ་པ་ཡིན་ནོ། །ཆོས་ཀྱི་དབྱིངས་དང་མཉམ་
པའི་དགེ་བའི་རྩ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་འཐོབ་པའི་ཕན་ཡོན་ཅན་
གྱི་འགོག་པ་ཆོས་ཤེས་ཀྱི་ཡེ་ཤེས་ནི་འགོག་པ་ཆོས་ཤེས་ཀྱི་རྣམ་པ་ཡིན་ནོ། །འགོག་པ་རྗེས་
བཟོད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པར་གཉེན་པོ་རྣམ་བྱང་གི་རིགས་རྣམས་རྣམ་པ་ཐམས་
ཅད་དུ་བསྡུས་པའི་ཕན་ཡོན་དང་ལྡན་པའི་འགོག་པ་རྗེས་བཟོད་ཀྱི་ཡེ་ཤེས་ནི་འགོག་པ་རྗེས་
བཟོད་ཀྱི་རྣམ་པ་ཡིན་ནོ། །འགོག་པ་རྗེས་ཤེས་དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བའི་
ཕན་ཡོན་དང་ལྡན་པའི་འགོག་པ་རྗེས་ཤེས་ཀྱི་རྣམ་པ་ཡིན་ནོ་ཞེས་བྱ་བ་དེ་ལྟ་བུ་བཞི་ནི་འགོག་
པའི་བདེན་པའི་རྣམ་པ་ལ་དམིགས་པ་དག་ཡིན་ནོ། ། 

བཞི་པ་ལམ་བདེན་གྱི་རྣམ་པ་ནི། དོན་དམ་པར་ངོ་བོ་ཉིད་མེད་པ་སྒོམ་པ་ཁོ་ནས་གཟུགས་
ལ་སོགས་པ་དང་མྱ་ངན་ལས་འདས་པ་ལ་བདེན་པར་མངོན་པར་ཞེན་པ་ཞི་བའི་ལམ་ལ་ཆོས་
བཟོད་ཀྱི་ཡེ་ཤེས་ནི་ལམ་ལ་ཆོས་བཟོད་ཀྱི་རྣམ་པ་ཡིན་ནོ། །ལམ་ལ་ཆོས་ཤེས་ཀྱི་ཡེ་ཤེས་ཤེས་
རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་ལྷས་བྱས་པའི་གནོད་པ་
ལས་བསྲུང་བ་དང་། འབྱུང་འགྱུར་གྱི་གནོད་པ་ལས་སྐྱོབ་པ་དང་། ནང་གི་གནོད་པ་ལས་སྦ་བ་
དག་མཛད་པའི་ཕན་ཡོན་དང་ལྡན་པའི་ལམ་ལ་ཆོས་ཤེས་ཀྱི་ཡེ་ཤེས་ནི་ལམ་ཆོས་ཤེས་ཀྱི་
རྣམ་པ་ཡིན་ནོ། །སངས་རྒྱས་ཉིད་མངོན་པར་འདོད་པས་བདག་ཉིད་སྲོག་གཅོད་པ་སྤོང་བ་ལ་
སོགས་པ་རྣམ་པ་ཐམས་ཅད་མཁྱེན་པ་ཉིད་ཀྱི་རྒྱུ་ལ་གནས་ནས། དེ་ཉིད་ལ་གཞན་དག་འགོད་
པའི་ཕན་ཡོན་དང་ལྡན་པའི་ལམ་ལ་རྗེས་བཟོད་ཀྱི་ཡེ་ཤེས་ནི་ལམ་ལ་རྗེས་བཟོད་ཀྱི་རྣམ་པ་
ཡིན་ནོ། །སྦྱིན་པ་ལ་སོགས་པའི་དགེ་རྩ་མི་ཟད་པར་བྱེད་འདོད་པས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་བསྔོ་བར་བྱ་བའི་ཕན་ཡོན་དང་ལྡན་པའི་ལམ་ལ་རྗེས་ཤེས་ཀྱི་ཡེ་
ཤེས་ཆོས་ཅན། ལམ་རྗེས་ཤེས་ཀྱི་རྣམ་པ་ཡིན་ཏེ། ལམ་མཐོང་སྤངས་ཀྱི་ས་བོན་ལས་དངོས་
སུ་གྲོལ་བའི་རྣམ་གྲོལ་ལམ་གྱི་ངོ་བོར་གྱུར་པའི་ལམ་ལ་རྗེས་ཤེས་ཀྱི་ཡེ་ཤེས་ཡིན་པའི་ཕྱིར་
ཞེས་བྱ་བ་དེ་ལྟ་བུ་བཞི་ནི་ལམ་གྱི་བདེན་པའི་རྣམ་པ་ལ་དམིགས་པ་དག་ཡིན་ནོ། །གཉིས་པ་
དོན་བསྡུ་བ་ནི། དེ་ལྟ་བུ་བཅུ་དྲུག་པོ་ནི་ལམ་ཤེས་པ་ཉིད་ཀྱིས་བསྡུས་པའི་མཐོང་བའི་ལམ་
སྐད་ཅིག་མ་གཅིག་དག་ཡིན་ཏེ། སྒྲུབ་ཟིན་པ་དེའི་ཕྱིར། གསུམ་པ་རྣམ་པ་མ་བསྟན་པར་
འདོད་པ་དགག་པ་ལ། འདོད་པ་བརྗོད་པ་དང་། དེ་དགག་པ་གཉིས། དང་པོ་ནི། རྒྱན་གྱི་
འགྲེལ་བྱེད་ཁ་ཅིག་ནི་འདིར་མཐོང་ལམ་མདོར་བསྟན་གྱི་ཚིག་ལེའུར་བྱས་པའི་དོན་ཉེ་བར་
མཚོན་པ་ལྷུར་ལེན་པའི་རྒྱས་བཤད་ཀྱི་གཞུང་གིས་མཐོང་ལམ་གྱི་རྣམ་པའི་དོན་དངོས་སུ་མ་
བཤད་པར་མཐོང་བའི་ལམ་གྱི་སྐད་ཅིག་མ་བཅུ་དྲུག་གི་ངོ་བོ་དང་རྗེས་ཀྱི་ཕན་ཡོན་ཙམ་ཞིག་
ཉེ་བར་མཚོན་པ་ཉི་ཚེ་མཛད་པར་ཟད་དེ། དེར་མ་ཟད་སྔར་བཤད་པ་དང་མ་བཤད་པའི་ངེས་

པར་འབྱེད་པའི་ཆ་དང་མཐུན་པ་ལ་སོགས་པའི་དོན་གྱི་ཚིག་ལེའུར་བྱས་པ་རྣམས་སུའང་རྣམ་
པ་མ་བསྟན་ཞིང་རྣམ་པ་རྣམས་ནི་རྣམ་པ་བརྒྱ་བདུན་ཅུ་རྩ་གསུམ་སྟོན་པའི་སྐབས་གཞན་
འགའ་ཞིག་ཏུ་ལྟ་བར་བྱའོ་ཞེས་ཟེར་རོ། །གཉིས་པ་ནི། སློབ་དཔོན་དེ་དང་མཐུན་པ་གཞན་
དག་ན་རེ་དེ་བཞིན་ཉིད་དང་སངས་རྒྱས་དག་ཅེས་སོགས་ཀྱི་གཞུང་དེ་དག་གིས་ནི་ཆོས་ཅན།
མངོན་པར་རྟོགས་པའི་རིམ་པ་ཅུང་ཟད་ཀྱང་དངོས་སུ་མ་བསྟན་པར་ཐལ། མངོན་རྟོགས་ཀྱི་
འཛིན་སྟངས་ཀྱི་རྣམ་པ་ཇི་ལྟར་སྒོམ་པའི་རིམ་པ་ལ་སོགས་པ་དངོས་སུ་མ་བསྟན་པའི་ཕྱིར།
ཉེས་པ་གཞན་ཡང་དམིགས་པ་དང་ནི་རྣམ་པ་དང་ཞེས་བྱ་བ་ལ་སོགས་པའི་ཚིགས་སུ་བཅད་
པའི་དོན་ཀྱང་ཇི་ལྟར་དྲངས་ཏེ། དྲངས་པ་མི་འཐད་པར་ཐལ། སྐབས་དང་པོའི་སྦྱོར་ལམ་སྟོན་
པའི་གཞུང་གིས་སྦྱོར་ལམ་གྱི་རྣམ་པ་མ་བསྟན་པའི་ཕྱིར་ཞེས་ཟེར་རོ། ། 
གཉིས་པ་སྒོམ་ལམ་ལ་སྤྱིའི་མཚམས་སྦྱར་བ་དང༌། སོ་སོའི་དོན་བཤད་པའོ། །དང་པོ་ནི།
ཐེག་ཆེན་མཐོང་བའི་ལམ་གྱི་མཇུག་ཐོགས་སུ་སྒོམ་པའི་ལམ་བརྗོད་པར་བྱ་བ་ཡིན་པ་ལས་
ཞེས་སོ། 
གཉིས་པ་ལ། སྒོམ་ལམ་གྱི་བྱེད་པ་དང་། བྱེད་པ་ཅན་གྱི་སྒོམ་ལམ་མོ། །དང་པོ་ལ།
མཚམས་སྦྱར། རྩ་བ། འགྲེལ་པའོ། །དང་པོ་ནི། རེ་ཞིག །སྒོམ་ལམ་དེའི་བྱེད་པ་འཆད་པའི་
རྒྱུ་མཚན་ཡོད་དེ། བརྗོད་པར་བྱ་བ་ཉུང་བ་ཉིད་དང་། གདུལ་བྱ་འབྲས་བུ་ལ་གཞོལ་བ་ཉིད་དུ་
དེའི་རྒྱུ་ལ་ཞུགས་པའི་ཆེད་དུ་ཡིན་པའི་ཕྱིར། གཉིས་པ་ནི། ཐེག་ཆེན་སྒོམ་ལམ་གྱི་བྱེད་པ་དྲུག་
ཡོད་དེ། སེམས་ཀུན་ནས་ཞི་བ་ཉིད་དང་། མཁན་པོ་སོགས་གོང་མ་ཐམས་ཅད་ལ་འདུད་པ་
དང་། ཉོན་མོངས་པ་ལས་རྒྱལ་བ་དང་། གཞན་གྱིས་གནོད་པས་རྫི་བ་མེད་པ་ཉིད་དེ། སྐྱེས་བུའི་
བྱེད་པའི་འབྲས་བུ་བཞི་དང་། བྱང་ཆུབ་སྒྲུབ་པར་བྱེད་པ་རྒྱུ་མཐུན་གྱི་འབྲས་བུ་དང་བདག་པོའི་

འབྲས་བུ་རྟེན་གྱི་ཡུལ་མཆོད་པ་ཉིད་རྣམས་སུ་ཡོད་པའི་ཕྱིར། གསུམ་པ་ནི། ཐེག་ཆེན་སྒོམ་
ལམ་གྱི་བྱེད་པ་རྣམ་པ་དྲུག་ཡོད་དེ། རྣམ་པ་ཐམས་ཅད་དུ་ལམ་གོང་མ་བསྐྱེད་པ་ལ་སེམས་ལ་
རང་དབང་ཉིད་དུ་བྱེད་པ་དང༌། ང་རྒྱལ་བཅོམ་པས་དགེ་བའི་བཤེས་གཉེན་ལ་སོགས་པ་སྐྱེ་
བོ་ཐམས་ཅད་ལ་འདུད་པ་དང་། ཉོན་མོངས་པའི་དབང་དུ་མི་འགྱུར་བས་འདོད་ཆགས་ལ་སོགས་
པ་ཕར་ཟིལ་གྱིས་གནོན་པ་དང༌། ཕ་རོལ་གྱིས་བྱས་པའི་བྱད་ལ་སོགས་པའི་གནོད་པ་རྫས་སུ་
སྒྲུབ་པའི་ཡུལ་མ་ཡིན་པ་ཉིད་དང་། རང་སྟོབས་ཀྱིས་ཡང་དག་པར་རྫོགས་པའི་བྱང་ཆུབ་སྒྲུབ་
པར་བྱེད་པ་དང་། སྒོམ་ལམ་སྒོམ་པ་པོའི་གང་ཟག་གང་ན་བཞུགས་པའི་རྟེན་གྱི་ཡུལ་མཆོད་
པར་བྱ་བ་ཉིད་དུ་བྱེད་པ་རྣམས་སུ་ཡོད་པའི་ཕྱིར། གཉིས་པ་བྱེད་པ་ཅན་གྱི་སྒོམ་ལམ་ལ།
དབྱེ་བ་བསྟན་ཏེ་མཚམས་སྦྱར་བ། སོ་སོའི་ངོ་བོའོ། །དང་པོ་ནི། ཐེག་ཆེན་སྒོམ་ལམ་གྱི་བྱེད་
པའི་འོག་ཏུ་ཐེག་ཆེན་སྒོམ་པའི་ལམ་སྟེ། དེ་ཡང་རྣམ་པ་གཉིས་སུ་ཡོད་དེ། ཟག་པ་དང་བཅས་
པའི་ཐེག་ཆེན་སྒོམ་ལམ་དང༌། ཟག་པ་མེད་པའི་ཐེག་ཆེན་སྒོམ་ལམ་གྱི་བྱེ་བྲག་གིས་རྣམ་པ་
གཉིས་སུ་ཡོད་པའི་ཕྱིར། གཉིས་པ་ལ། ཟག་བཅས་སྒོམ་ལམ། ཟག་མེད་སྒོམ་ལམ་མོ། །དང་
པོ་ལ་དབྱེ་བས་མཚམས་སྦྱར། སོ་སོའི་དོན་བཤད། དོན་བསྡུ་བའོ། །དང་པོ་ནི། སྒོམ་ལམ་
གཉིས་ཡོད་པ་དེའི་ཕྱིར།  སྒོམ་པའི་ལམ་ཟག་པ་དང་བཅས་པ་ལ་གསུམ་ཡོད་དེ། མོས་པ་དང་།
བསྔོ་བ་དང་། རྗེས་སུ་ཡིད་རངས་ཡིད་ལ་བྱེད་པའི་སྒོམ་ལམ་ཞེས་བྱ་བ་རྣམས་ཡོད་པའི་ཕྱིར།
གཉིས་པ་ལ། མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རངས་སྒོམ་ལམ་མོ། །
དང་པོ་ལ། དངོས་དང་ཕན་ཡོན་གཉིས། དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་
ནི། སྒོམ་ལམ་གསུམ་པོ་རྣམས་ཀྱི་ནང་ནས་སྒོམ་པའི་ལམ་དང་པོ་མོས་པ་ཡིད་ལ་བྱེད་པ་ཞེས་

བྱ་བ་དེ་འཆད། སྒོམ་ལམ་གསུམ་པོ་འདི་དག་ཟག་བཅས་སུ་བཞག་པ་ནི། སྒྲ་དོན་འདྲེ་རུང་དུ་
འཛིན་པའི་རྟོག་པ་དང་བཅས་པ་ལ་ཟག་བཅས་སུ་བཞག་པ་ཡིན་གྱི། སྤང་བྱས་བསྡུས་པའི་
ཟག་བཅས་ནི་མ་ཡིན་ནོ། །མངོན་པ་ཀུན་བཏུས་སུ་ཟག་བཅས་ལ་སྤང་བྱས་ཁྱབ་པར་བཤད་
པ་ཤེས་བྱེད་དུ་བྱེད་པ་ནི་མི་འཐད་དེ། དེ་ནི་ཉོན་མོངས་པའི་ཟག་བཅས་ལ་སྤང་བྱས་ཁྱབ་
པའི་དབང་དུ་མཛད་པའི་ཕྱིར། ས་བརྒྱད་པ་ཡན་ཆད་དུ་རྟོག་པ་མེད་དོ་སྙམ་ན། དེ་ཡན་ཆད་
དུ་གཞལ་བྱ་ལྐོག་གྱུར་ཡུལ་དུ་བྱེད་པ་མེད་པར་འགྱུར་རོ། །གཉིས་པ་རྩ་བ་ནི། ཐེག་པ་ཆེན་
པོའི་སྒོམ་པའི་ལམ་ཆོས་ཅན། རྣམ་པ་གསུམ་དུ་ཤེས་པར་བྱ་སྟེ། རང་གི་དོན་དང་། རང་གཞན་
གཉིས་ཀའི་དོན་དང་། གཞན་དོན་མོས་པ་སྒོམ་ལམ་རྣམས་ཡོད་པའི་ཕྱིར། མོས་པ་སྒོམ་ལམ་
གསུམ་པོ་དེ་ཡང་ནི་ཆོས་ཅན། སོ་སོར་རྣམ་པ་གསུམ་དུ་འདོད་དེ། ཆུང་ངུ་དང་འབྲིང་དང་ཆེན་
པོ་སྟེ་གསུམ་གསུམ་དུ་ཡོད་པའི་ཕྱིར། ཆུང་འབྲིང་ཆེན་པོ་དེ་ཡང་ཆོས་ཅན། རྣམ་པ་གསུམ་གསུམ་
དུ་ཡོད་དེ། ཆུང་ངུའི་ཆུང་ངུ་སོགས་དབྱེ་བ་ཡིས་དེ་ལྟར་ཡོད་པའི་ཕྱིར། དེ་ལྟར་ན་མོས་པ་སྒོམ་
ལམ་རྣམ་པ་ཉི་ཤུ་རྩ་བདུན་དུ་འདོད་དེ། དགུ་ཚན་གསུམ་དུ་ཡོད་པའི་ཕྱིར། གསུམ་པ་ནི། ཐེག་
ཆེན་མོས་པ་སྒོམ་ལམ་གྱི་ངོ་བོ་ཡང་རྣམ་པ་གསུམ་དུ་ཡོད་དེ། རང་དང་གཉིས་ཀ་དང་གཞན་
གྱི་དོན་ལ་དམིགས་པ་ཉིད་ཀྱི་སྒོ་ནས་གསུམ་དུ་ཡོད་པའི་ཕྱིར། ཐེག་ཆེན་མོས་པ་སྒོམ་ལམ་
ཆོས་ཅན། ཡུམ་དོན་གསུམ་གྱི་འབྱུང་གནས་སུ་ཇི་ལྟར་མོས་པ་བཞིན་མཐོང་བའི་དགེ་བའི་ཆོས་
མོས་ཡུལ། ཤེར་ཕྱིན་གྱི་རྟེན་ཡིན་ན་ཡང་འཕགས་ལམ་གྱི་དང་པོར་ཁྱོད་མངོན་དུ་མི་བྱེད་པའི་
རྒྱུ་མཚན་ཡོད་དེ། རྗེས་ཐོབ་དག་པ་འཇིག་རྟེན་པའི་བསྒོམ་པའི་ལམ་གྱི་དབང་དུ་བྱས་པ་
ལས་ཐོབ་པའི་ལམ་ཡིན་པའི་ཕྱིར། མོས་པ་གསུམ་པོ་དེ་དག་ཀྱང་ཆོས་ཅན། རྣམ་པ་གསུམ་
ཡིན་ཏེ། རེ་རེ་ཞིང་ཆུང་ངུ་ལ་སོགས་པའི་བྱེ་བྲག་གིས་དེ་ལྟར་ཡོད་པའི་ཕྱིར། གསུམ་པོ་དེ་ཡང་
ཆོས་ཅན། རྣམ་པ་གསུམ་གསུམ་ཡིན་ཏེ། སོ་སོར་ཆུང་ངུའི་ཆུང་ངུ་ལ་སོགས་པའི་དབྱེ་བས་དེ་
ལྟར་ཡོད་པའི་ཕྱིར། དེ་ལྟར་ན་མོས་པ་སྒོམ་ལམ་རྣམ་པ་ཉི་ཤུ་རྩ་བདུན་ཡོད་དེ། དགུ་ཚན་གསུམ་

གྱིས་དེ་ལྟར་ཡོད་པའི་ཕྱིར། མོས་པ་བསྒོམ་ལམ་གྱི་ངོ་བོ་ནི། ལམ་ཤེར་ཕྱིན་མཉམ་གཞག་ཏུ་
སྒོམ་པའི་སྟོབས་ལས་ཐོབ་པའི་རྗེས་ཐོབ་ཏུ་ཡུམ་དོན་གསུམ་གྱི་འབྱུང་གནས་སུ་ཡིད་ཆེས་
པའི་དད་པ་ཐོབ་པའི་ཡིད་ཆེས་ཀྱི་དད་པ་དང་། དང་བའི་དད་པ་ཡིན་ལ། དེ་ལ་གསུམ་ཡོད་པའི་
རང་དོན་མོས་པ་སྒོམ་ལམ་བདག་ཏུ་ང་རྒྱལ་བ་མ་སྤངས་པའི་གནས་སྐབས་མ་དག་ས་བདུན་
ལ་བཞག །གཉིས་དོན་མོས་པ་སྒོམ་ལམ་བདག་གཞན་མཉམ་པར་རྟོགས་པའི་གནས་སྐབས་
ས་བརྒྱད་པ་དང་དགུ་པ་གཉིས་ལ་བཞག །གཞན་དོན་མོས་པ་སྒོམ་ལམ་རྣམ་པ་ཐམས་ཅད་
དུ་གཞན་དོན་ཁོ་ན་ལ་འཇུག་པའི་གནས་སྐབས་ས་བཅུ་པ་ལ་བཞག་པ་རྣམས་ནི་གཙོ་ཆེ་བའི་
དབང་དུ་བྱས་པ་ཡིན་གྱི། སྤྱིར་གསུམ་ཀ་སྒོམ་ལམ་དགུ་ཀའི་རྗེས་ཐོབ་ན་ཡོད་པར་བཞག་པ་
ལ་འགལ་བ་མེད་དེ། རང་དོན་མོས་པ་སྒོམ་ལམ་ཆེན་པོའི་ཆེན་པོ་ཡོད། གཞན་དོན་མོས་པ་
སྒོམ་ལམ་ཆུང་ངུའི་ཆུང་ངུ་ཡོད་པ་གང་ཞིག །དང་པོ་ཡིན་ན་ཐེག་ཆེན་གྱི་སྒོམ་ལམ་ཆེན་པོའི་ཆེན་
པོ་ཡིན་དགོས། གཉིས་པ་ཡིན་ན་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ཡིན་དགོས་པའི་ཕྱིར།
དེའི་ཕན་ཡོན་བསྟོད་བཀུར་བསྔགས་པ། 
གཉིས་པ་ཕན་ཡོན་ལ། མཚམས་སྦྱར། རྩ་བ། འགྲེལ་པའོ། དང་པོ་ནི། མོས་པ་དེ་དག་
སྒོམ་པའི་བྱང་ཆུབ་སེམས་དཔའ་སྤྲོ་བ་བསྐྱེད་པའི་ཕྱིར། དེ་ལྟར་མོས་པ་ལ་སངས་རྒྱས་ལ་
སོགས་པས་བསྟོད་པ་ལ་སོགས་པ་མཛད་དོ་ཞེས་བསྟོད་པ་དང་བཀུར་བ་དང་བསྔགས་པ་དང་
གསུམ་གསུངས། གཉིས་པ་རྩ་བ་ནི། གཞུང་ལམ་འབྲས་བུའི་ཤེས་རབ་ཀྱི་ཕ་རོལ་ཏུ་ཕྱིན་པ་
གསུམ་ལ་མོས་པའི་གནས་སྐབས་རྣམས་ལ་ནི་ཆོས་ཅན། བསྟོད་པ་དང་བཀུར་བ་དང་ནི་བསྔགས་
པར་འདོད་དེ། དགུ་ཚན་གསུམ་གྱིས་དེ་ལྟར་འདོད་པའི་ཕྱིར། གསུམ་པ་འགྲེལ་པ་ནི། མོས་པ་
གསུམ་སྒོམ་པའི་བྱང་སེམས་ལ་སངས་རྒྱས་བྱང་སེམས་ཀྱིས་བསྟོད་པ་དང་བཀུར་བ་དང་

བསྔགས་པར་འདོད་དེ། ཡུམ་དོན་གསུམ་གྱི་འབྱུང་གནས་སུ་ཇི་ལྟར་མོས་པ་བཞིན་དུ་མཐོང་
བའི་ཆོས་ཀྱི་མཚན་ཉིད་ཀྱི་མོས་ཡུལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡིད་ཆེས་པའི་རྣམ་པས་
ཞུགས་པའི་མོས་པ་ཡིད་ལ་བྱེད་པ་དང་པོ་དང་གཉིས་པ་དང་གསུམ་པ་སྟེ་གནས་སྐབས་དགུ་
དག་ཏུ་སོ་སོར་རྣམ་པ་དགུས་གོ་རིམས་བཞིན་དུ་སྔ་མ་སྔ་མ་ལས་ཕྱི་མ་ཕྱི་མ་གོང་ནས་གོང་དུ་
ཁྱད་པར་དུ་འཕགས་པའི་སྒོ་ནས་མངོན་པར་དགའ་བར་བྱེད་ཅིང་། བསྟོད་བཀུར་བསྔགས་
གསུམ་མཛད་པའི་ཕྱིར། དེས་ན་བསྟོད་པ་ལ་སོགས་པ་འདི་དག་ནི་ཆོས་ཅན། དོན་ལ་མེད་
བཞིན་དུ་སྒྲོ་འདོགས་པའི་གཅམ་བུའི་ངོ་བོ་ཉིད་ནི་མ་ཡིན་ཏེ། ཡོན་ཏན་ཇི་ལྟར་ཡོད་པ་དེ་ལྟར་
དོན་ཡང་དག་པ་ཇི་ལྟ་བ་བཞིན་རྟོགས་པའི་མཚན་ཉིད་ཅན་གྱིས་ཀུན་ནས་བསླངས་པའི་བསྟོད་
པ་སོགས་ཡིན་པའི་ཕྱིར།
བསྔོ་བ་སྒོམ་ལམ།
གཉིས་པ་བསྔོ་བ་བསྒོམ་ལམ་ལ། མཚམས་སྦྱར། རྩ་བ་འགྲེལ་པའོ། །དང་པོ་ནི། དེ་ལྟར་
ཡུམ་དོན་གསུམ་གྱི་འབྱུང་གནས་སུ་མོས་པ་ལ། དགེ་རྩ་རྫོགས་བྱང་དུ་བསྔོ་བ་འབྱུང་བས་གཉིས་
པ་བསྔོ་བ་ཡིད་ལ་བྱེད་པ་ཞེས་བྱ་བ་དེ་འཆད། གཉིས་པ་ནི། ཡོངས་སུ་བསྔོ་བ་ཁྱད་པར་ཅན་བྱང་
སེམས་སྒོམ་ལམ་པ་དེའི་བསྔོ་བ་ཆོས་ཅན། བྱེད་པ་མཆོག་དང་ལྡན་ཏེ། རང་གཞན་གྱི་དགེ་རྩ་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བསྔོ་བ་ཡིན་པའི་ཕྱིར། བསྔོ་བ་དེ་ནི་རྣམ་པ་
བཅུ་གཉིས་སུ་ཡོད་དེ། བྱེད་པ་མཆོག་དང་ལྡན་པའི་བསྔོ་བ། བསྔོ་བྱའི་རྫས་ལ་བདེན་ཞེན་འགོག་
པའི་དམིགས་མེད་རྣམ་པ་ཅན་གྱི་བསྔོ་བ། བསྔོ་བྱེད་ཀྱི་སེམས་ལ་བདེན་ཞེན་འགོག་པའི་ཕྱིན་
ཅི་མ་ལོག་པའི་མཚན་ཉིད་ཅན་གྱི་བསྔོ་བ། བསྔོ་བ་པོ་ལ་བདེན་ཞེན་འགོག་པའི་དབེན་པའི་
བསྔོ་བ། རང་གི་དགེ་བ་དང་སངས་རྒྱས་ཀྱི་དགེ་བ་བཟང་ངན་དུ་བདེན་ཞེན་འགོག་པའི་སངས་

རྒྱས་ཀྱི་བསོད་ནམས་ཚོགས་རང་བཞིན་དྲན་པའི་སྤྱོད་ཡུལ་ཅན་གྱི་བསྔོ་བ། ཕྱིན་དྲུག་གི་དགེ་
བ་ལ་བཟང་ངན་དུ་བདེན་ཞེན་འགོག་པའི་ཐབས་མཁས་པ་དང་བཅས་པའི་བསྔོ་བ། འཁོར་
གསུམ་དུ་བདེན་ཞེན་འགོག་པའི་མཚན་མ་མེད་པའི་བསྔོ་བ། ཐ་སྙད་དུ་རྟེན་འབྲེལ་སྒྱུ་མ་ལྟ་
བུར་ཤེས་ནས་སངས་རྒྱས་ཀྱི་སར་དམིགས་པ་སངས་རྒྱས་རྗེས་སུ་ཡི་རང་གི་བསྔོ་བ། ཐ་སྙད་
དུ་འཁོར་བའི་རྒྱུར་མི་བསྔོ་བའི་ཁམས་གསུམ་གཏོགས་པ་མ་ཡིན་པའི་བསྔོ་བ། བསྔོ་བ་གཞན་
བསོད་ནམས་ཆེན་པོ་འབྱུང་བའི་བདག་ཉིད་ཆུང་ངུ་དང་འབྲིང་དང་ཆེན་པོ་རྣམ་པ་གསུམ་དུ་
ཡོད་པའི་ཕྱིར། གསུམ་པ་ནི། བྱང་སེམས་སྒོམ་ལམ་པ་ཆོས་ཅན། དགེ་བ་སེམས་ཅན་ཐམས་
ཅད་ཀྱི་དོན་དུ་མི་ཟད་པར་བྱ་བའི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
བསྔོ་བ་རྣམ་པ་བཅུ་གཉིས་སུ་བྱེད་དེ། དགེ་བ་རྣམས་དོན་དམ་པར་མི་དམིགས་པ་ལ་ཐ་སྙད་
དུ་དམིགས་པ་ཐེག་པ་གསུམ་གྱིས་གདུལ་བར་བྱ་བའི་སེམས་ཅན་ལ་ལམ་ཉེ་བར་སྟོན་པའི་
རྒྱུའི་ངོ་བོ་བྱེད་པ་དང་ལྡན་པ་རྣམས་ཀྱིས་དེ་ལྟར་བྱེད་པའི་ཕྱིར། དེ་ཡང་གང་ཞེ་ན། བྱང་སེམས་
སྒོམ་ལམ་པའི་བསྔོ་བ་ཆོས་ཅན། ཇི་སྐད་བཤད་པའི་མོས་པ་ཁྱད་པར་ཅན་ཞེས་བྱ་བ་དེ་ལྟར་
མིང་དུ་བཏགས་པའི་ཡིད་ལ་བྱེད་པའི་བསྔོ་བ་ཡིན་ཏེ། གོ་རིམས་བཞིན་དུ་བླ་ན་མེད་པའི་བྱང་
ཆུབ་དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན་
མི་དམིགས་པའི་མིང་ཅན་གྱི་བསྔོ་བ་ཡིན་ཏེ། ཚུལ་ཁྲིམས་ལ་སོགས་པའི་ཕུང་པོ་དོན་དམ་པར་
མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན། ཕྱིན་ཅི་མ་ལོག་
པའི་མིང་ཅན་གྱི་བསྔོ་བ་ཡིན་ཏེ། བསྔོ་བར་བྱེད་པའི་སེམས་དོན་དམ་པར་མི་དམིགས་ཤིང་ཐ་
སྙད་དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན། དབེན་པའི་མིང་ཅན་གྱི་བསྔོ་བ་ཡིན་
ཏེ། བསྔོ་བ་པོ་བདག་ལ་སོགས་པ་དང་ལྡན་པ་དངོས་པོ་དོན་དམ་པར་མི་དམིགས་ཤིང་ཐ་སྙད་
དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན། དེ་བཞིན་གཤེགས་པའི་དགེ་བའི་རྩ་བའི་
ཚོགས་ཀྱི་རང་བཞིན་དྲན་པའི་མིང་ཅན་གྱི་བསྔོ་བ་ཡིན་ཏེ། དུས་གསུམ་གྱི་སངས་རྒྱས་ཐམས་

ཅད་ཀྱི་དགེ་བ་དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར།
དེ་ཆོས་ཅན། ཐབས་ལ་མཁས་པ་དང་བཅས་པའི་མིང་ཅན་གྱི་བསྔོ་བ་ཡིན་ཏེ། སྦྱིན་པ་ལ་སོགས་
པ་དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན།
མཚན་མ་མེད་པའི་མིང་ཅན་གྱི་བསྔོ་བ་ཡིན་ཏེ། མཚན་མ་དོན་དམ་པར་མི་དམིགས་ཤིང་ཐ་སྙད་
དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན། སངས་རྒྱས་ཀྱིས་གནང་བའི་མིང་ཅན་
གྱི་བསྔོ་བ་ཡིན་ཏེ། ལམ་ཐམས་ཅད་དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་
བསྔོ་བ་ཡིན་པའི་ཕྱིར། དེ་ཆོས་ཅན། ཁམས་གསུམ་པར་མ་གཏོགས་པའི་མིང་ཅན་གྱི་བསྔོ་བ་
ཡིན་ཏེ། འདོད་པ་ལ་སོགས་པའི་ཁམས་དོན་དམ་པར་མི་དམིགས་ཤིང་ཐ་སྙད་དུ་དམིགས་
པའི་བསྔོ་བ་ཡིན་པའི་ཕྱིར། དེ་ཆོས་ཅན། བསོད་ནམས་ཆེན་པོ་འབྱུང་བ་ཞེས་བྱ་བ་བསྔོ་བ་
ཆུང་ངུའི་མིང་ཅན་ཡིན་ཏེ། སྟོང་གསུམ་གྱི་སེམས་ཅན་དགེ་བ་བཅུ་ལ་སོགས་པའི་ལས་ཀྱི་ལམ་ལ་
བཀོད་པའི་དགེ་བ་དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་
ཕྱིར། དེ་ཆོས་ཅན། བསོད་ནམས་ཆེན་པོ་འབྱུང་བའི་བསྔོ་བ་འབྲིང་གི་མིང་ཅན་ཡིན་ཏེ། སེམས་
ཅན་རྣམས་རྒྱུན་དུ་ཞུགས་པ་ལ་སོགས་པ་ལ་བཀོད་པའི་དགེ་བ་དོན་དམ་པར་མི་དམིགས་
ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར། དེ་ཆོས་ཅན། དེ་འབྱུང་བའི་བསྔོ་བ་ཆེན་པོའི་
མིང་ཅན་ཡིན་ཏེ། སེམས་ཅན་རྣམས་བླ་ན་མེད་པའི་བྱང་ཆུབ་ལ་གནས་པར་བྱ་བའི་དགེ་བ་རྣམས་
དོན་དམ་པར་མི་དམིགས་ཤིང་ཐ་སྙད་དུ་དམིགས་པའི་བསྔོ་བ་ཡིན་པའི་ཕྱིར།
རྗེས་སུ་ཡི་རངས་སྒོམ་ལམ། 
གསུམ་པ་རྗེས་སུ་ཡི་རང་བའི་སྒོམ་ལམ་ལ། མཚམས་སྦྱར། རྩ་བ། འགྲེལ་པའོ། །དང་
པོ་ནི། དེ་ལྟར་དགེ་བ་བྱང་ཆུབ་ཏུ་ལེགས་པར་བསྔོས་པའི་དངོས་པོ་མང་པོར་སྤེལ་བར་བྱ་བ་

ཡིན་པས་གསུམ་པ་རྗེས་སུ་ཡིད་རང་བ་ཡིད་ལ་བྱེད་པ་ཞེས་བྱ་བའི་སྒོམ་ལམ་དེ་འཆད། གཉིས་
པ་ནི། བྱང་སེམས་སྒོམ་ལམ་པའི་རྒྱུད་ཀྱི་རྗེས་སུ་ཡིད་རང་ཆོས་ཅན། རྗེས་སུ་ཡིད་རང་བ་
ཡིད་ལ་བྱེད་པའི་སྒོམ་པའི་ལམ་ཡིན་པར་སྐབས་འདིར་བརྗོད་དེ། ཐ་སྙད་དུ་དམིགས་པའི་
ཐབས་དང་དོན་དམ་པར་མི་དམིགས་པར་རྟོགས་པའི་ཤེས་རབ་ཀྱིས་ཟིན་པ་དག་གིས་རང་
གཞན་གྱི་དགེ་བའི་རྩ་བ་ལ་དགའ་བ་སྒོམ་པའི་ཡིད་བདེ་དང་མཚུངས་ལྡན་གྱི་ཟག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། གསུམ་པ་ནི། དེ་ཆོས་ཅན།
རྗེས་སུ་ཡི་རང་བར་བྱ་བའི་སྒོམ་ལམ་དག་ཡིན་ཏེ། རབ་ཏུ་དགའ་བའི་སེམས་ཀྱིས་ཀུན་རྫོབ་
ཏུ་ཐབས་ཀྱིས་རང་གཞན་གྱི་དགེ་བའི་རྩ་བ་རྣམས་དམིགས་ནས་དོན་དམ་པར་མི་དམིགས་
པར་རྟོགས་པའི་ཤེས་རབ་ཀྱིས་ཟིན་པ་ཉིད་ཀྱིས་ཟག་པ་དང་བཅས་པ་སོགས་གོང་གི་དེའི་
ཕྱིར། གསུམ་པ་དོན་བསྡུ་བ་ནི། དེ་ལ་སྒོམ་ལམ་གསུམ་གྱི་བྱེད་ལས་མདོར་བསྡུས་པའི་དོན་
མོས་པ་ཡིད་ལ་བྱེད་པས་ནི་ཆོས་ཅན། བྱེད་ལས་དང་ལྡན་ཏེ། འབྱུང་ཁུངས་དག་ནས་གསེར་
གྱི་གར་བུ་བཞིན་དུ་བསོད་ནམས་མངོན་པར་འདུ་བྱེད་པ་ཡིན་པའི་ཕྱིར། བསྔོ་བ་ཡིད་ལ་བྱེད་
པས་ནི་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། གར་བུ་དེ་གསེར་མགར་གྱི་གདུ་བུ་
ལ་སོགས་པའི་བརྒྱན་དུ་བསྒྱུར་བ་བཞིན་དུ་དགེ་བ་རྣམས་ཡང་དག་པར་རྫོགས་པའི་བྱང་ཆུབ་
ཀྱི་ཡན་ལག་ཏུ་བསྒྱུར་བར་བྱེད་པའི་ཕྱིར། རྗེས་སུ་ཡིད་རང་བ་ཡིད་ལ་བྱེད་པས་ནི་ཆོས་ཅན།
བྱེད་ལས་ཁྱད་པར་ཅན་དང་ལྡན་ཏེ། གཞན་རྒྱུད་ལ་གྲུབ་ཟིན་པའི་དགེ་བ་རང་དང་གཞན་གྱི་
བསོད་ནམས་བྱས་པ་མཉམ་པ་ཉིད་དུ་འཐོབ་བོ་ཞེས་བྱ་བ་འདི་ཡིན་པའི་ཕྱིར།
གཉིས་པ་ཐེག་ཆེན་ཟག་མེད་སྒོམ་པའི་ལམ་ལ། དབྱེ་བས་མཚམས་སྦྱར། སོ་སོའི་ངོ་བོའོ། །
དང་པོ་ནི། ཟག་པ་དང་བཅས་པའི་སྒོམ་ལམ་གྱི་འོག་ཏུ་བྱུང་བའི་ཟག་པ་མེད་པའི་སྒོམ་པའི་
ལམ་སྟེ། དེ་ཡང་སྒྲུབ་པ་སྒོམ་ལམ་དང་རྣམ་དག་སྒོམ་ལམ་རྣམ་པ་གཉིས་སོ། ། 

སྒྲུབ་པ་སྒོམ་ལམ།
གཉིས་པ་ལ་སྒྲུབ་པ་སྒོམ་ལམ་དང་རྣམ་དག་སྒོམ་ལམ་མོ། །དང་པོ་ལ་མཚམས་སྦྱར།
རྩ་བ། འགྲེལ་པའོ། །དང་པོ་ནི། ཟག་མེད་སྒོམ་ལམ་ལ་གཉིས་ཡོད་པ་དེའི་ཕྱིར། དང་པོ་
ཡོན་ཏན་མངོན་པར་སྒྲུབ་པའི་མཚན་ཉིད་ཀྱི་སྒོམ་པའི་ལམ་དེ་འཆད། གཉིས་པ་ནི། སྒྲུབ་པ་
སྒོམ་ལམ་ཆོས་ཅན། ལྡོག་པའི་སྒོ་ནས་ལྔ་ཡོད་དེ། དེའི་ངོ་བོ་ཉིད་དང་འབྲས་བུ་མཆོག་ཉིད་
དུ་བྱས་པ་དང་། བྱེད་ལས་ཀུན་ལ་མངོན་པར་འདུ་མི་བྱེད་པ་དང་། གནས་སྐབས་ཆོས་རྣམས་
དོན་དམ་པར་དམིགས་སུ་མེད་པར་ནི་གཏོད་པར་བྱེད་པ་དང༌། མཐའི་འབྲས་བུ་དོན་ཆེན་པོ་
སངས་རྒྱས་ཉིད་དུ་བྱེད་པའི་སྒོམ་པའི་ལམ་རྣམས་ཡོད་པའི་ཕྱིར། གཉིས་པ་ནི། སྒྲུབ་པ་སྒོམ་
ལམ་ཆོས་ཅན། རང་གི་ངོ་བོ་ཉིད་ཡོད་དེ། གཟུགས་ལ་སོགས་པའི་གནས་ལུགས་ཕྱིན་ཅི་མ་
ལོག་པར་མཐོང་བའི་རྗེས་ལ་མངོན་རྟོགས་དེ་ཡིན་པའི་ཕྱིར། དེ་ཆོས་ཅན། ཐབས་མཆོག་
ཉིད་དང་ལྡན་ཏེ། ཐབས་ཀྱིས་མ་ཟིན་པའི་སྦྱིན་སོགས་གཞན་གྱིས་སངས་རྒྱས་མི་འཐོབ་པ་
དེས་ཟིན་པའི་དབང་གིས་འཐོབ་དགོས་པའི་ཕྱིར། དེ་ཆོས་ཅན། ཀུན་ལ་མངོན་པར་འདུ་མི་
བྱེད་པ་དང་ལྡན་ཏེ། ཆོས་ཐམས་ཅད་ཀྱི་ཁྱད་པར་དོན་དམ་པར་སྐྱེ་བ་མེད་པར་རྟོགས་པའི་
རྣལ་འབྱོར་པའི་རྒྱུད་ལ་སྦྱར་བར་བྱེད་པའི་ཕྱིར། དེ་ཆོས་ཅན། གནས་སྐབས་ཀྱི་འབྲས་བུ་
གཏོང་བར་བྱེད་པ་དང་ལྡན་ཏེ། སྔར་བཤད་པ་དེ་ལྟ་བུའི་ངོ་བོ་ཉིད་ལ་སོགས་པ་དང་ལྡན་
པའི་ལམ་ཆོས་རྣམས་དོན་དམ་པར་མི་དམིགས་པར་རྟོགས་པ་ཉིད་དུ་རྣལ་འབྱོར་པའི་རྒྱུད་ལ་
བསྐྱེད་པར་བྱེད་པའི་ཕྱིར། དེ་ཆོས་ཅན། མཐའི་འབྲས་བུ་དོན་ཆེན་པོ་ཉིད་དང་ལྡན་ཏེ། དོན་
ཆེན་པོ་སངས་རྒྱས་ཉིད་དུ་བྱེད་པའི་ཕྱིར།

 རྣམ་དག་སྒོམ་ལམ། 
གཉིས་པ་རྣམ་དག་སྒོམ་ལམ་ལ་བཞི། རྒྱུའི་ཁྱད་པར་ཡུལ་གྱི་ཁྱད་པར། འབྲས་བུའི་ཁྱད་
པར། ངོ་བོའི་ཁྱད་པར་རོ། །དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྒྲུབ་
པ་སྒོམ་ལམ་བཤད་པ་དེའི་འོག་ཏུ་མཐུན་རྐྱེན་གང་ཞིག་ཡོངས་སུ་གཟུང་བ་དང་འགལ་རྐྱེན་
གང་ཞིག་བོར་པས་འཐོབ་པར་འགྱུར་བ་རྣམ་དག་སྒོམ་ལམ་འདིའི་སྐྱེ་བ་དང་མི་སྐྱེ་བའི་རྒྱུ་
གང་ཞིག་ཡིན་སྙམ་པའི་ཐེ་ཚོམ་བསལ་བའི་སྒོ་ནས་གཉིས་པ་ཤིན་ཏུ་རྣམ་པར་དག་པའི་
མཚན་ཉིད་དེ་འཆད། གཉིས་པ་ནི། ཕྱིའི་རྐྱེན་སངས་རྒྱས་བསྟེན་པ་དང་། ནང་གི་རྐྱེན་སྦྱིན་སོགས་
དང་། ཞི་ལྷག་ཟུང་འབྲེལ་གྱི་ཐབས་ལ་མཁས་པ་གང་ཡིན་པ་ཆོས་ཅན། རྣམ་དག་སྒོམ་ལམ་
འདི་ལ་མོས་པའི་རྒྱུ་དག་ཡིན་ཏེ། དེའི་མཐུན་རྐྱེན་གྱི་རྒྱུ་ཡིན་པའི་ཕྱིར། བདུད་ཀྱི་ཐིབས་ཀྱིས་
གནོན་པ་དང་། ཟབ་མོའི་ཆོས་སྟོང་པ་ཉིད་ལ་མོས་པ་དང་། ཕུང་པོ་ལ་སོགས་པ་ལ་མངོན་པར་
ཞེན་པ་དང་། སྡིག་པའི་གྲོགས་པོས་ཡོངས་སུ་ཟིན་པ་རྣམས་ཆོས་ཅན། རྣམ་དག་སྒོམ་ལམ་
སོགས་ཆོས་ཀྱིས་འཕོངས་པའི་རྒྱུ་དག་ཡིན་ཏེ། དེའི་འགལ་རྐྱེན་ཡིན་པའི་ཕྱིར། གསུམ་པ་ནི།
སངས་རྒྱས་མཉེས་པར་བྱེད་པ་དང༌། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྫོགས་པར་
བྱེད་པ་དང་། ཞི་གནས་ལ་མཁས་པ་ཞེས་བྱ་བ་ནི་རྣམ་དག་སྒོམ་ལམ་སྐྱེ་བའི་རྒྱུ་དག་ཡིན་ཏེ།
རྟགས་སྔ་མ་དེའི་ཕྱིར། སྔོན་དགེ་བ་མ་བསགས་པས་བདུད་ཀྱིས་གནོད་པ་བྱས་པ་དང༌། ཆོས་
ཟབ་མོ་སྟོང་པ་ཉིད་ལ་མ་མོས་པ་དང་། བདེན་པའི་དངོས་པོར་འཛིན་པ་དང༌། མི་དགེ་བའི་
གྲོགས་པོ་དང་འགྲོགས་པ་ཞེས་བྱ་བ་ནི་རྣམ་དག་སྒོམ་ལམ་མི་སྐྱེ་བའི་རྒྱུ་དག་ཡིན་ཏེ། རྟགས་
སྔ་མ་དེའི་ཕྱིར། 
གཉིས་པ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་རྣམ་དག་སྒོམ་ལམ་

འཐོབ་པ་དང་མི་འཐོབ་པའི་རྒྱུ་དག་བཤད་ནས། སྐབས་སུ་འབབས་པའི་རྣམ་པར་དག་པ་
སྤྱིར་བསྟན་པའི་ཕྱིར་གཞུང་འདི་གསུངས། གཉིས་པ་ནི། དགེ་སྦྱོང་ཚུལ་གྱི་འབྲས་བུ་ས་
བརྒྱད་པའི་རྣམ་གྲོལ་ལམ་ལ་ས་བརྒྱད་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་དྲི་
མས་དག་པ་དང་། དེའི་ཡུལ་གཟུགས་ལ་སོགས་པ་ཡང་ས་བརྒྱད་པའི་རྣམ་གྲོལ་ལམ་ལ་
གནས་པའི་སེམས་དཔའི་རྒྱུད་ཀྱི་བདེན་འཛིན་ཆུང་ངུའི་ཆེན་པོས་དག་པ་ཡིན་ཏེ། རྒྱུ་མཚན་
གང་གི་ཕྱིར་ན། དག་བྱ་གཅིག་གིས་དབེན་པའི་དག་པ་དེ་གཉིས་ངོ་བོ་ཐ་དད་མ་ཡིན་ཞིང་།
རིགས་ཐ་དད་དུ་གཅད་དུ་མེད་པས་རིགས་གཅིག་པའི་དག་པར་བརྗོད་པའི་ཕྱིར། གསུམ་པ་
ནི་དེ་ལྟར་འབྲས་བུ་དང་ཡུལ་གཟུགས་སོགས་དག་བྱ་གཅིག་གིས་དབེན་པའི་རྣམ་པར་དག་པ་
རིགས་གཅིག་པར་བརྗོད་པའི་རྒྱུ་མཚན་ཡོད་དེ། རྣམ་དག་དེ་གཉིས་རང་དང་སྤྱིའི་མཚན་ཉིད་
ངོ་བོ་ཉིད་ཀྱིས་ཐ་དད་པ་མ་ཡིན་པ་དེའི་ཕྱིར། ། རྒྱུ་མཚན་གང་གི་ཕྱིར་ན་འབྲས་བུ་དང་
གཟུགས་ལ་སོགས་པ་དེ་དག་གིས་རྣམ་པར་དག་པ་ངོ་བོ་ཉིད་ཀྱིས་ཐ་མི་དད་ཅིང་ཚད་མས་
རིགས་ཐ་དད་དུ་བཅད་དུ་མེད་པ་ཉིད་ཡིན་པའི་ཕྱིར་ཏེ། འབྲས་བུ་རྣམ་གྲོལ་ལམ་དང་དེའི་
ཡུལ་གཟུགས་ལ་སོགས་པ་རྣམ་པར་དག་པ་ནི། གཟུགས་ལ་སོགས་པ་ལ་ལམ་དེའི་ངོས་སྐལ་
གྱི་བདག་ཏུ་མངོན་པར་ཞེན་པ་ལ་སོགས་པ་དང་བྲལ་བས་རབ་ཏུ་ཕྱེ་བ་ཉིད་ཀྱིས་དག་བྱ་
གཅིག་གིས་དབེན་པའི་དག་པ་ཡིན་པའི་ཕྱིར། དེས་ན་ཡུམ་གྱི་མདོ་ལས་འབྲས་བུ་རྣམ་པར་
དག་པ་གང་ཡིན་པ་དེ་ཉིད། གཟུགས་ལ་སོགས་པ་རྣམ་པར་དག་པ་ཡིན་ཞེས་བཤད་པའི་རྒྱུ་
མཚན་ཡོད་དེ། འཕགས་པའི་གང་ཟག་གི་དགེ་སྦྱོང་གི་ཚུལ་གྱི་འབྲས་བུས་རྣམ་གྲོལ་ལམ་
གང་ཡིན་པ་དེ་རང་གི་ངོས་སྐལ་གྱི་མི་མཐུན་པའི་ཕྱོགས་ཐམས་ཅད་དང་བྲལ་བ་ཉིད་ཀྱིས་
དེའི་ཡུལ་གཟུགས་སོགས་རྣམས་ཀྱང་དྲི་མ་དེ་ཉིད་ཀྱིས་རྣམ་པར་དག་པའི་ཕྱིར། འདིའི་
བཤད་བྱའི་མདོར་རང་བཞིན་རྣམ་དག་དངོས་སུ་བསྟན་ནས། གློ་བུར་རྣམ་དག་ཤུགས་
བསྟན་པའི་ཤུགས་བསྟན་དེ་ཉིད་འདིར་དངོས་སུ་བསྟན་པ་ཡིན་ནོ། ། 

གསུམ་པ་འབྲས་བུའི་ཁྱད་པར་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། རྣམ་
པར་དག་པ་སྤྱིར་བརྗོད་ནས་ད་ནི་ཁྱད་པར་དུ་ཕྱེ་སྟེ་འཆད། གཉིས་པ་ནི། ཉན་ཐོས་དགྲ་བཅོམ་
པའི་རྒྱུད་ཀྱི་འགོག་བདེན་ཆོས་ཅན། སློབ་མ་ཉན་ཐོས་ཀྱི་རྣམ་དག་ཡིན་ཏེ། ཉོན་མོངས་
སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་འགོག་
བདེན་ཆོས་ཅན། བསེ་རུ་རང་སངས་རྒྱས་རྣམས་ཀྱི་རྣམ་དག་ཡིན་ཏེ། གཟུགས་ཕྱི་རོལ་དོན་
དུ་འཛིན་པའི་ཤེས་བྱའི་སྒྲིབ་རྟོག་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། ས་གཉིས་
པའི་འགོག་བདེན་ཆོས་ཅན། རྒྱལ་སྲས་རྣམས་ཀྱི་རྣམ་དག་ཡིན་ཏེ། ལམ་གསུམ་གྱི་སྒྲིབ་པ་
ཉམས་པའི་བྱང་སེམས་ཀྱི་བྲལ་བ་ཡིན་པའི་ཕྱིར། སངས་རྒྱས་ཀྱི་འགོག་བདེན་ཆོས་ཅན།
རྣམ་ཀུན་ཤིན་ཏུ་བ་ཡིན་ཏེ། སྒྲིབ་གཉིས་སྤངས་པའི་བྲལ་བ་ཡིན་པའི་ཕྱིར། གསུམ་པ་ནི།
ཉན་ཐོས་དགྲ་བཅོམ་པའི་འགོག་བདེན་ནི་གོ་རིམས་བཞིན་དུ་ཉན་ཐོས་ཀྱི་དག་པ་ཡིན་ཏེ།
འདོད་ཆགས་ལ་སོགས་པའི་ཉོན་མོངས་པ་སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར།
རང་རྒྱལ་དགྲ་བཅོམ་པའི་འགོག་བདེན་ནི། རང་སངས་རྒྱས་ཀྱི་དག་པ་ཡིན་ཏེ། ཉོན་མོངས་
པའི་དེ་དང་ཤེས་བྱའི་སྒྲིབ་པའི་ཕྱོགས་གཅིག་བོ་ངོས་བཟུང་བ་ཕྱི་རོལ་དོན་དུ་འཛིན་པའི་རྣམ་
པར་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། ས་གཉིས་པའི་འགོག་བདེན་ནི།
བྱང་ཆུབ་སེམས་དཔའ་རྣམས་ཀྱི་དག་པ་ཡིན་ཏེ། ཐེག་པ་གསུམ་གྱི་ལམ་གྱི་སྒྲིབ་པ་གསུམ་ཅི་
རིགས་སྤངས་པའི་བྱང་སེམས་ཀྱི་བྲལ་བ་ཡིན་པའི་ཕྱིར། ཤིན་ཏུ་རྣམ་པར་དག་པ་ཆོས་ཀྱི་
དབྱིངས་ལས་བྱུང་བ་ཉིད་ཀྱི་སངས་རྒྱས་ཀྱི་འགོག་བདེན་ནི། བླ་ན་མེད་པའི་སངས་རྒྱས་ཀྱི་
དག་པ་ཡིན་པར་འདོད་དེ། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་པ་
རྣམ་པ་ཐམས་ཅད་དུ་སྤངས་པའི་བྲལ་བ་ཡིན་པའི་ཕྱིར། 
བཞི་པ་ངོ་བོའི་ཁྱད་པར་ལ།རྣམ་དག་ཤིན་ཏུ་བ་ཡིན་མིན་གྱི་ཁྱད་པར། སངས་རྒྱས་ཀྱི་
རྣམ་དག་ཤིན་ཏུ་བར་སྒྲུབ་པའོ། །དང་པོ་ལ་དྲི་བ་དང་། ལན་གཉིས། དང་པོ་ནི། ལམ་ཤེས་པ་

ཉིད་ཀྱི་སྐབས་སུ་རྣམ་པར་དག་པ་སྨོས་པའི་ཞར་ལ་སངས་རྒྱས་ཀྱི་རྣམ་དག་རྣམ་དག་ཤིན་ཏུ་
བ་ཡིན་པ་དང་། ཉན་ཐོས་ལ་སོགས་པའི་རྣམ་པར་དག་པ་གཅིག་ཤོས་ཤིན་ཏུ་བ་མ་ཡིན་པར་
བཤད་པ་དེ་ཇི་ལྟ་བུ་ཞེ་ན་ཞེས་ཏེ། བྱང་སེམས་ཀྱི་སྒོམ་ལམ་གྱི་དག་པ་འཆད་པའི་སྐབས་སུ་
ཉན་རང་གི་དག་པ་སྐབས་སུ་མ་བབ་སྙམ་ནས་སོ། ། 
གཉིས་པ་ལན་ལ། རྩ་འགྲེལ་གཉིས་ལས། དང་པོ་ནི། འབྲས་བུ་རྣམ་དག་གི་དབྱེ་བ་
བྱས་པས་རྒྱུ་དག་བྱེད་བྱང་ཆུབ་སེམས་དཔའི་སྒོམ་ལམ་གྱི་དབྱེ་བ་ཡང་འགྲུབ་པས་སྐབས་སུ་
མ་བབས་པའི་སྐྱོན་མེད་དོ། །ཇི་ལྟར་འགྲུབ་ན། སངས་རྒྱས་ཀྱི་རྣམ་དག་ཤིན་ཏུ་བ་ཡིན་པ་
དང་། ཉན་རང་གི་རྣམ་དག་ཤིན་ཏུ་བ་མ་ཡིན་པའི་ཁྱད་པར་འཐད་དེ། ཁམས་གསུམ་ས་དགུ་
ལ་ནི་ཡོད་པའི་སྒོམ་སྤངས་ཉོན་མོངས་ཆེན་པོ་ཡི་ཆེན་པོ་ལ་སོགས་པ་འཇོམས་བྱེད་དྲི་མ་ཡི་
གཉེན་པོ་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ལ་སོགས་པའི་ལམ་ནི་སྒྲིབ་པ་གཉིས་དག་
བྱེད་ཡིན་ཞིང་། ཉན་རང་གི་ལམ་གྱིས་སྒྲིབ་པ་གཉིས་དངོས་སུ་སྤོང་མི་ནུས་པའི་ཕྱིར། གཉིས་
པ་འགྲེལ་པ་ནི། སངས་རྒྱས་ཀྱི་རྣམ་པར་དག་པ་ཤིན་ཏུ་བ་ཡིན་པ་དང་། ཉན་རང་གི་རྣམ་
དག་གཅིག་ཤོས་ཤིན་ཏུ་བ་མ་ཡིན་པ་ཞེས་བྱ་བ་ཡིན་ཏེ། འདོད་པའི་ཁམས་དང་བསམ་
གཏན་བཞི་དང་གཟུགས་མེད་པའི་སྙོམས་པར་འཇུག་པ་དག་སྟེ། ཁམས་གསུམ་ས་དགུ་ལ་
ཡོད་པའི་སྒོམ་སྤངས་མི་མཐུན་པའི་ཕྱོགས་ཆེན་པོའི་ཆེན་པོ་ལ་སོགས་པ་རྣམ་པ་དགུའི་གཉེན་
པོའི་ངོ་བོར་གོ་རིམས་བཞིན་དུ་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ལ་སོགས་པ་རྣམ་པ་
དགུ་སྒྲིབ་པའི་རྣམ་པ་ཐམས་ཅད་དག་བྱེད་དང་། ཉན་རང་གི་ལམ་གཅིག་ཤོས་སུ་སྤང་བྱ་ཉི་
ཚེ་བ་ཙམ་རྣམ་པར་དག་པའི་རྒྱུ་ཡིན་པའི་ཕྱིར། དེ་ལྟར་བསྒྲུབ་པ་སྒོམ་ལམ་དང་རྣམ་དག་
སྒོམ་ལམ་གཉིས་བཤད༌པ་ནི་ལྡོག་པའི་སྒོ་ནས་ཡིན་གྱི། ངོ་བོའི་དབང་དུ་བྱས་ན་ཕན་ཚུན་
ཁྱབ་མཉམ་དུ་བྱ་སྟེ། བྱང་སེམས་ཀྱི་ཟག་མེད་སྒོམ་ལམ་ཡིན་ན་དེ་གཉིས་ཀ་ཡིན་དགོས་པའི་
ཕྱིར་ཏེ། དེ་ཡིན་ན་གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་དང༌། གཙོ་བོར་

སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་བྱང་ཆུབ་སེམས་དཔའི་སྒོམ་ལམ་ཡིན་
དགོས་པའི་ཕྱིར། 
གཉིས་པ་སངས་རྒྱས་ཀྱི་རྣམ་དག་ཤིན་ཏུ་བར་སྒྲུབ་པ་ལ། མཚམས་སྦྱར། རྩ་བ། འགྲེལ་
པའོ། །དང་པོ་ནི། ཇི་ལྟར་སངས་རྒྱས་ཀྱི་རྣམ་དག་ཤིན་ཏུ་བ་ཡིན་ཞེ་ན། གཉིས་པ་ནི། སངས་
རྒྱས་ཀྱི་རྣམ་དག་རྣམ་དག་ཤིན་ཏུ་བ་ཡིན་པའི་རྒྱུ་མཚན་ཡོད་དེ། སྤང་གཉེན་གྱི་གོ་རིམས་དེ་
ལ་ཀླན་ཀ་སྤངས་པ་ཡི་སྒོ་ནས་ཐེག་ཆེན་སྒོམ་པའི་ལམ་ནི་འཇལ་བྱེད་ཤེས་པ་དང་གཞལ་བྱ་
དག་བདེན་སྟོང་མཉམ་པ་ཉིད་ཀྱིས་ཁམས་གསུམ་གྱི་སྒྲིབ་པ་མ་ལུས་པ་དག་བྱེད་ཀྱི་གཉེན་པོ་
ཉིད་དུ་འདོད་པའི་ཕྱིར། གསུམ་པ་ནི། ཁོ་ན་རེ། གཉེན་པོ་ཆུང་རིམ་ནས་སྐྱེ་བ་དང་སྤང་བྱ་ཆེ་
རིམ་ནས་འགག་པ་དེ་མི་འཐད་དེ། དགྲ་སྟོབས་ལྡན་འདུལ་བ་ལ་གཤེད་མ་སྟོབས་ལྡན་
དགོས་ཤིང་། དགྲ་སྟོབས་ཞན་པ་འདུལ་བ་ལ་གཤེད་མ་སྟོབས་ལྡན་མི་དགོས་པ་ལྟར། དེ་ལ་
སྒོམ་སྤང་ཆེན་པོའི་ཆེན་པོ་སྤོང་བ་ལ་གཉེན་པོ་སྒོམ་ལམ་ཆེན་པོའི་ཆེན་པོ་ལ་སོགས་པ་རིགས་
ལ། མི་མཐུན་པའི་ཕྱོགས་སྒོམ་སྤངས་ཆུང་ངུའི་ཆུང་ངུ་སྤོང་བ་ལ་གཉེན་པོ་སྒོམ་ལམ་ཡང་ཆུང་
ངུའི་ཆུང་ངུ་ལ་སོགས་པ་རིགས་སོ་ཞེས་བྱ་བའི་ཀླན་ཀའི་ལན་འཆད། ཇི་སྐད་བཤད་པའི་སྤང་
གཉེན་སྦྱོར་ཚུལ་མི་འཐད་པའི་སྐྱོན་མེད་དེ། གོས་ལ་ཆགས་པའི་དྲི་མ་རགས་པ་སེལ་བ་ལ་
གཙོ་བླག་མཁན་ཆེར་འབད་མི་དགོས་ལ། དྲི་མ་ཕྲ་མོ་བསལ་བ་ལ་ཆེ་ཐད་དུ་འབད་པའི་
དཔེས་ཀླན་ཀ་སྤངས་པའི་སྒོ་ནས་སྤང་གཉེན་གྱི་རིམས་པ་གྲུབ་པའི་ཕྱིར། དེས་ན་སངས་རྒྱས་
ཀྱི་རྣམ་པར་དག་པ་ཤིན་ཏུ་བ་ཡིན་པར་རྣམ་པར་བཞག་སྟེ། ཐེག་ཆེན་སྒོམ་པའི་ལམ་ཤིན་ཏུ་
ཇི་སྐད་དུ་བསྟན་པ་དེ་ཁམས་གསུམ་པའི་རྣམ་པ་ཅན་གྱི་ཤེས་པ་དང་ཤེས་བྱ་དག་དོན་དམ་
པར་མི་དམིགས་པར་རྟོགས་པ་ཉིད་ཀྱིས་མཉམ་པ་ཉིད་གང་ཡིན་པ་དེ་ཉིད་དྲི་མ་མཐའ་དག་
གི་གཉེན་པོའི་ངོ་བོ་ཉིད་ཡིན་པའི་ཕྱིར། 
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་

མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་
འགྲེལ་རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་གཉིས་པའི་རྣམ་པར་བཤད་
པའོ། །  
རྣམ་ཀུན་མཁྱེན་པའི་ཡེ་ཤེས་ཕོ་བྲང་དུ། ། 
ངེས་པར་བགྲོད་པའི་ཐེམ་སྐས་རྒྱུ་ལམ་ཤེས། ། 
གཅིག་གིས་ལྷག་པའི་བཅུ་ཕྲག་མཚོན་བྱེད་ཀྱིས། ། 
རྣམ་པར་བརྒྱན་ནས་བཤད་འདི་ཨེ་མ་མཚར། །  
གསུམ་པ་ལམ་ཤེས་རྣམ་པར་དག་བྱེད་ཀྱི་ཡན་ལག་གཞི་ཤེས་བཤད་པ་ལ། འབྲེལ་
དགོད་པས་མཚམས་སྦྱར། ལེའུའི་གཞུང་བཤད། སྐབས་བསྡུ་བའོ། །དང་པོ་ནི། ལམ་ཤེས་
བཤད་ཟིན་པའི་འོག་ཏུ་ཐམས་ཅད་ཤེས་པ་ཉིད་འཆད་པའི་རྒྱུ་མཚན་ཡོད་དེ། གཞི་མི་རྟག་
སོགས་ཐམས་ཅད་ཡོངས་སུ་ཤེས་པ་མེད་པར་ཐེག་པ་གསུམ་གྱི་ལམ་ལེགས་པར་ཡོངས་སུ་
ཤེས་པ་མེད་པས་ལམ་ཤེས་ཀྱི་ཡན་ལག་ཏུ་འཆད་པའི་ཕྱིར། 
གཉིས་པ་ལ། གཞི་ཤེས་ཀྱི་རང་བཞིན་དང་། མཁྱེན་པ་གསུམ་གྱི་མཇུག་བསྡུ་བའོ། །དང་
པོ་ལ་ཉེ་རིང་གི་ལམ་བཤད། གཞི་ཤེས་ཀྱི་སྦྱོར་བ། སྦྱོར་བ་སྒོམ་པའི་འབྲས་བུའོ། །དང་པོ་
ལ། ལམ་ཉེ་རིང་གི་རྒྱུ་མཚན། རྒྱུ་མཚན་དེ་ཉིད་བསྒྲུབ་པ། མི་མཐུན་ཕྱོགས་དང་གཉེན་པོའི་
དབྱེ་བའོ། །དང་པོ་ལ་རྩ་བ་དང༌། འགྲེལ་པའོ། ། 
ཤེས་པས་སྲིད་མཐའ་ལ་མི་གནས་པའི་ལམ་ཤེས། 
དང་པོ་ནི། གཞི་ཤེས་པའི་ལམ་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཅན། སངས་རྒྱས་དང་
བྱང་ཆུབ་སེམས་དཔའི་རྒྱུད་ལ་ཉེ་བར་འདོད་དེ། དུས་གསུམ་པའི་ཆོས་རྣམས་བདེན་པའི་རང་

བཞིན་མེད་པར་མཉམ་པ་ཉིད་དུ་མངོན་སུམ་དུ་ཤེས་པའི་ཡེ་ཤེས་ཀྱིས་ཟིན་པའི་མཁྱེན་པ་
ཡིན་པའི་ཕྱིར། ཤུགས་ལ་དེ་ཆོས་ཅན། སྐབས་འདིར་དངོས་སུ་བསྟན་པའི་ཉན་རང་ལ་རིང་
བ་ཡིན་ཏེ། རྟགས་སྔ་མ་དེའི་ཕྱིར། དེ་ཆོས་ཅན། ཚུ་རོལ་འཁོར་བའི་མཐའ་དང་ཕ་རོལ་མྱ་
ངན་ལས་འདས་པའི་མཐའ་ལ་མི་གནས་ཤིང་། མཐའ་དེ་དག་གི་བར་ན་ཡང་དོན་དམ་པར་
གནས་པ་མ་ཡིན་ཏེ། མཐའ་དེ་གཉིས་འགོག་བྱེད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་ཀྱིས་ཟིན་པའི་མཁྱེན་པ་ཡིན་པའི་ཕྱིར། 
གཉིས་པ་འགྲེལ་པ་ལ། དངོས་བསྟན་སྲིད་ཞིའི་མཐའ་འགོག་བྱེད་ཀྱི་ལམ་དང༌། ཤུགས་
བསྟན་ཉན་རང་ལམ་དེ་དང་བྲལ་བར་བསྟན་པའོ། །དང་པོ་ནི། གཞི་ཤེས་པའི་ལམ་ཤེས་
རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཆོས་ཅན། སངས་རྒྱས་དང་བྱང་ཆུབ་སེམས་དཔའ་
རྣམས་ཀྱི་རྒྱུད་ལ་ཉེ་བར་གྱུར་བར་འདོད་པ་ཡིན་ཏེ། དུས་གསུམ་པའི་ཆོས་རྣམས་བདེན་པའི་
སྐྱེ་བ་མེད་པའི་རྣམ་པར་མཉམ་པ་ཉིད་དུ་མངོན་སུམ་དུ་རྟོགས་པའི་ཡེ་ཤེས་ཀྱིས་ཟིན་པའི་
མཁྱེན་པ་ཡིན་པའི་ཕྱིར། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཤེས་རབ་ཆོས་ཅན། ཁྱོད་ཀྱིས་ཚུ་རོལ་གྱི་མཐའ་འཁོར་བས་བསྡུས་པ་གོ་
རིམས་བཞིན་དུ་ལས་དང་ཉོན་མོངས་པའི་དབང་གིས་ཉིང་མཚམས་སྦྱོར་བའི་རྟག་པའི་མཚན་
ཉིད་ཅན་གྱི་མཐའ་ལ་མི་གནས་ཏེ། འཁོར་བའི་རྩ་བ་འཇོམས་བྱེད་ཡིན་པའི་ཕྱིར། 
སྙིང་རྗེས་ཞི་མཐའ་ལ་མི་གནས་པའི་ལམ་ཤེས། 
བྱང་འཕགས་ཀྱི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། ཁྱོད་ཀྱིས་ཕ་རོལ་གྱི་མཐའ་མྱ་ངན་
ལས་འདས་པས་བསྡུས་པ་ལས་ཉོན་གྱིས་སྲིད་པར་སྐྱེ་བ་ཆད་ཙམ་གྱིས་ཐོབ་པའི་ཆད་པའི་
མཚན་ཉིད་ཅན་གྱི་མཐའ་ལ་མི་གནས་ཏེ། ཁྱོད་ཀྱི་དབང་གིས་བྱང་སེམས་འཕགས་པ་རྣམས་

སྲིད་པར་སྐྱེ་བ་ཡང་དང་ཡང་དུ་བླངས་ནས་མི་གནས་པའི་མྱང་འདས་སྒྲུབ་པར་བྱེད་པའི་ལམ་
ཡིན་པའི་ཕྱིར། དེས་ན་གཞི་ཤེས་པའི་ལམ་ཤེར་ཕྱིན་ཆོས་ཅན། སྲིད་པ་དང་ཞི་བའི་མཐའ་ལ་
མི་གནས་ཤིང་། དེ་དག་གི་བར་ན་ཡང་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་
རྟོགས་པའི་སྒོ་ནས་མཐའ་དེ་དག་འགོག་བྱེད་ཡིན་པའི་ཕྱིར། ཁ་ཅིག །ཀུན་རྫོབ་ལ་ལྟོས་པའི་
སྲིད་མཐའ་འགོག་བྱེད་སྟོང་ཉིད་རྟོགས་པའི་ཤེས་རབ་ལ་འཆད་པ་ནི་མི་འཐད་དེ། སྐབས་
འདིའི་གཞི་ཤེས་པའི་ལམ་ཤེར་ཕྱིན་གྱིས་འཁོར་བའི་སྐྱོན་མཐོང་བར་གསུངས་ཤིང་། འཁོར་
བའི་སྐྱོན་དོན་དམ་འཇལ་བའི་རིག་ཤེས་ཀྱིས་མི་རྙེད་པའི་ཕྱིར། གཉིས་པ་ནི། སྐབས་འདིར་
ཉན་རང་གི་གཞི་ཤེས་མ་བསྟན་པའི་སྐྱོན་མེད་དེ་བྱང་སེམས་ཀྱི་ཀུན་ཤེས་པ་དངོས་སུ་བསྟན་
པ་ཉིད་ཀྱི་སྐབས་ལས་བཟློག་སྟེ་ཤུགས་ལ་བསྟན་པའི་ཕྱིར། སྐབས་འོག་མ་ཁ་ཅིག་ཏུ་དངོས་
སུ་ཡང་བསྟན་པས་འགྲེལ་ཆེན་དུ་ལ་ལར་ལྡོག་པའི་སྒོ་ནས་དང་། ལ་ལར་རྗེས་འགྲོའི་སྒོ་ནས་
བསྟན་པར་བཤད་དེ། རྗེས་འགྲོ་དངོས་བསྟན་དང་ལྡོག་པ་ཤུགས་བསྟན་ལ་བྱའོ། ། 
 འབྲས་ཡུམ་ལ་རིང་བའི་གཞི་ཤེས།
སྐབས་འདིར་དངོས་སུ་བསྟན་པའི་ཉན་ཐོས་ལ་སོགས་པ་ལ་ཡང་དག་པ་གཞི་ཤེས་པའི་
ལམ་ཤེས་རབ་ཀྱི་ཕ་རོལ་ཏུ་ཕྱིན་པ་དང་རིང་བར་གྱུར་པ་ཡིན་ཏེ། དུས་གསུམ་བདེན་སྟོང་
མཉམ་པ་ཉིད་དུ་ཤེས་པ་མེད་པའི་ཕྱིར། ཐེག་དམན་རང་གི་རྟོགས་པ་ཙམ་གྱི་གཞི་ཤེས་པའི་
ལམ་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུགས་བརྙན་ལ་གནས་པའི་ཉན་རང་ཆོས་ཅན།
སྐབས་འདིར་འཁོར་བའི་མཐའ་ལ་གནས་པར་ཤེས་པར་བྱ་སྟེ། ལས་ཉོན་གྱི་དབང་གིས་སྲིད་
པར་སྐྱེ་བ་ལེན་པའི་དངོས་པོ་ལ་མཐའ་གཅིག་ཏུ་དོར་བྱར་བྱེད་པའི་ཕྱིར་ཏེ། ལས་ཉོན་གྱི་
དབང་གིས་སྲིད་པར་སྐྱེ་བ་མི་ལེན་པར་མ་ཟད། སྲིད་པར་སྐྱེ་བ་ལེན་པའི་རྒྱུ་སྙིང་བརྩེ་བ་དང་

བྲལ་བའི་ཕྱིར། ཡང་དེ་ཆོས་ཅན། སྐབས་འདིར་མྱ་ངན་ལས་འདས་པའི་མཐའ་ལ་གནས་
པར་ཤེས་པར་བྱ་སྟེ། ལས་ཉོན་གྱིས་སྲིད་པར་སྐྱེ་བའི་འཁོར་བའི་དངོས་པོ་མེད་པ་ལ་མཐའ་
གཅིག་ཏུ་བླང་བྱར་དམིགས་པའི་ཕྱིར་ཏེ། ལས་ཉོན་གྱིས་སྲིད་པར་སྐྱེ་བ་འགོག་འདོད་ཅིང་།
སྲིད་པར་སྐྱེ་བ་བླངས་པ་ལ་བརྟེན་ནས་མི་གནས་པའི་མྱང་འདས་སྒྲུབ་པའི་ཐབས་ཤེས་པའི་
ཤེས་རབ་དང་བྲལ་བའི་ཕྱིར། གསེར་འཕྲེང་དུ་སྙིང་བརྩེ་བ་དང་བྲལ་བ་དང་། ཤེས་རབ་དང་
བྲལ་བ་གཉིས་གོ་བཟློག་ནས་སྦྱོར་བ་མཛད་ཀྱང་གོང་བཞིན་ཡིན་པ་རྗེ་ཉིད་ཀྱི་ཞལ་ལས་བྱུང་
བ་ཊཱིཀྐར་གསུངས་སོ། །དེ་ཡང་འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་ཡིན་ན། སྲིད་
མཐའ་ཡིན་པས་ཁྱབ་སྟེ། དཔེར་ན་ལས་དང་། ཉོན་མོངས་པའི་དབང་གིས་ཡུན་རིང་པོར་ཉིང་
མཚམས་སྦྱོར་བ་ལྟ་བུའོ། །འདིར་བསྟན་ཀུན་རྫོབ་ལ་ལྟོས་པའི་ཞི་མཐའ་ཡིན་ན་ཞི་མཐའ་
ཡིན་པས་ཁྱབ་སྟེ། དཔེར་ན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལྟ་བུའོ། །
འདིར་བསྟན་པའི་སྲིད་མཐའ་ཡིན་ན་སྲིད་མཐའ་ཡིན་པས་མ་ཁྱབ་པ་ནི་དཔེར་ན་སྲིད་པར་སྐྱེ་
བ་ལ་མཐའ་གཅིག་ཏུ་དོར་བྱར་ཞེན་པའི་ཆ་འདིར་བསྟན་སྲིད་མཐའ་ཡིན་པ་ལྟ་བུ་སྟེ། འདིར་
བསྟན་བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། འདིར་བསྟན་ཞི་མཐའ་ཡིན་
ན་ཞི་མཐའ་ཡིན་པས་མ་ཁྱབ་པ་ནི་དཔེར་ན་སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་
འདས་ལ་མཐའ་གཅིག་ཏུ་བླང་བྱར་ཞེན་པའི་ཆ་ལྟ་བུ་སྟེ། འདིར་བསྟན་བྱང་སེམས་ལམ་ལ་
ལྟོས་པའི་ཞི་མཐའ་ཡིན་པའི་ཕྱིར། 
གཉིས་པ་རྒྱུ་མཚན་དེ་ཉིད་སྒྲུབ་པ་ལ། རྩོད་པ་དང་། ལན་གཉིས། དང་པོ་ནི། ཇི་ལྟར་
ཉན་ཐོས་ལ་སོགས་པ་ལ་ཡང་དག་པའི་གཞི་ཤེས་པའི་ལམ་ཤེས་རབ་ཀྱི་ཕ་རོལ་ཏུ་ཕྱིན་པ་
རིང་བ་དང་བྱང་ཆུབ་སེམས་དཔའ་ལ་སོགས་པ་ལ་གཅིག་ཤོས་ཉེ་བར་འགྱུར་བ་དེ་མི་འཐད་
པར་ཐལ། གནས་ལུགས་ཀྱི་དོན་རྟོགས་པ་ཉན་རང་ལའང་ཡོད་པའི་ཕྱིར་ཏེ། དུས་གསུམ་
བདེན་སྟོང་མཉམ་པ་ཉིད་དུ་ཤེས་པ་ནི་གཞིའི་གནས་ལུགས་རྟོགས་པ་ཁོ་ན་ཡིན་ལ། གཞིའི་

བསྟན་བཅོད་མངོན་རྟོགས་རྒྱན་གྱི་དགོངས་འགྲེལ་ཚིག་དོན་རབ་གསལ།
གནས་ལུགས་རྟོགས་པ་དེ་ཡང་འཕགས་པ་ཐམས་ཅད་ལ་ཡོད་པ་ཉིད་མ་ཡིན་ནམ་སྟེ་ཡོད་
མགོན་པོ་ཀླུ་སྒྲུབ་ཀྱིས་འཇིག་རྟེན་ལས་འདས་པར་བསྟོད་པའི་ལུགས་ལས།
པའི་ཕྱིར་ཏེ།
རྟེན་ཅིང་འབྲེལ་བར་འབྱུང་བ་གང་། །དེ་ཉིད་ཁྱོད་ནི་སྟོང་པར་བཞེད། །ཅེས་སྟོང་པ་རྟེན་
འབྱུང་གི་དོན་དུ་གསུངས་པ་གང་ཞིག །རྟེན་འབྲེལ་གྱི་གནས་ལུགས་རྟོགས་པ་ཉན་རང་ལ་
ཡང་ཡོད་པའི་ཕྱིར། ">་tro2་ཌཌ་སྟེ་ཆེ་བ་མཀླང་རང་།ཞུ་ཡིnmaཌ་དེཌ་སྐར་ཏེ་
གཉིས་པ་ལ། རྩ་བ་དང་། འགྲེལ་པའོ། །དང་པོ་ནི། འདིར་བསྟན་པའི་ཉན་རང་དེ་ནི་ཆོས་
ཅན། གཞི་ཤེས་པའི་ལམ་ཤེར་ཕྱིན་དེ་ནི་ཁྱོད་ལ་རིང་བ་ཡིན་ཏེ། གཞི་ལམ་བདེན་པར་གྲུབ་
པའི་མཚན་མར་དམིགས་པའི་སྒོ་ནས་འབྲས་ཡུམ་སྒྲུབ་པའི་ཐབས་མ་ཡིན་པས་ཟིན་པའི་ཕྱིར།
བྱང་འཕགས་དེ་ནི་ཆོས་ཅན། གཞི་ཤེས་པའི་ལམ་ཤེར་ཕྱིན་དེ་ནི་ཁྱོད་ལ་ཡང་དག་ཉེ་བ་ཉིད་
དུ་བཤད་པའི་རྒྱུ་མཚན་ཡོད་དེ། འབྲས་ཡུམ་བསྐྱེད་པའི་ཐབས་ལ་མཁས་པ་ཡིས་ཟིན་པའི་
ཕྱིར། གཉིས་པ་འགྲེལ་པ་ནི། འདིར་བསྟན་པའི་ཉན་རང་དེ་དག་ལ་རྒྱལ་བའི་ཡུམ་རིང་བར་
གྱུར་པ་ཡིན་ཏེ། ཉན་ཐོས་ལ་སོགས་པ་དངོས་པོའི་ངོ་བོ་བདེན་སྟོང་སྤྲོས་བྲལ་མི་ཤེས་པ་
རྣམས་ལ་དུས་གསུམ་བདེན་སྟོང་མཉམ་པ་ཉིད་ཀྱི་ཡེ་ཤེས་དེ་མེད་པ་དེའི་ཕྱིར། དེར་ཐལ། དེ་
དག་གི་དངོས་པོ་བདེན་གྲུབ་ཀྱི་མཚན་མ་དང་ལྡན་པར་རྟོགས་པའི་ཕྱིར་ཏེ། དེ་དག་བདག་
མེད་ཕྲ་མོ་སྟོན་པའི་དགེ་བའི་བཤེས་གཉེན་ལ་སོགས་པ་ཐབས་མཁས་པ་དང་བྲལ་བའི་ཕྱིར།
དེ་ལྟར་ཞེན་པའི་དཔེ་མེད་པ་མ་ཡིན་ཏེ། སྒྱུ་མ་མཁན་གྱིས་སྤྲུལ་པའི་རྟ་གླང་གི་དངོས་པོ་སྣང་
བ་ལ་སྒྱུ་མ་དེའི་རང་གི་ངོ་བོ་མི་ཤེས་པས་རྟ་གླང་གི་དངོས་པོར་མངོན་པར་ཞེན་པ་ཉིད་ཀྱིས་
རྟ་གླང་གི་ངོ་བོ་ཉིད་མེད་པར་མི་སྣང་བཞིན་དུ་དངོས་པོ་རྣམས་ལ་བདེན་པར་ཞེན་པའི་ཕྱིར།

འབྲས་ཡུམ་ལ་ཉེ་བའི་གཞི་ཤེས།
བྱང་ཆུབ་སེམས་དཔའ་འཕགས་པ་དེ་དག་ལ་ཆོས་ཅན། ཡུམ་འདི་ཡང་དག་པར་ཉེ་བར་
གྱུར་པ་ཡིན་ཏེ། ཁྱོད་ལ་གཟུགས་ལ་སོགས་པའི་ཆོས་ཡོངས་སུ་ཤེས་པར་བྱེད་པ་ན་ཡུལ་དེ་
ཉིད་མཉམ་པ་ཉིད་སྤྲོས་བྲལ་དུ་ཡོངས་སུ་ཤེས་པར་བྱེད་པ་ཡིན་ཏེ་དེའི་ཕྱིར། རྟགས་གྲུབ་སྟེ།
གཟུགས་སོགས་ལ་བདེན་པའི་དངོས་པོར་མངོན་པར་ཞེན་པའི་འཁྲུལ་བའི་མཚན་མ་བསལ་
བ་སྟེ། དེ་དག་གི་ཞེན་ཡུལ་མི་དམིགས་པར་རྟོགས་པའི་ཕྱིར་ཏེ། དུས་ཡུན་རིང་མོ་བསྐལ་པ་
གྲངས་མེད་པ་ཞིག་ནས་ཕྱིའི་རྐྱེན་ཐེག་ཆེན་དགེ་བའི་བཤེས་གཉེན་ཡང་དག་པར་མགུ་བར་
བྱས་པའི་མན་ངག་ཕྱིན་ཅི་མ་ལོག་པ་ཁྱད་པར་ཅན་དང་ལྡན་ཞིང་། ནང་གི་རྐྱེན་བདེན་པ་
གཉིས་ལ་བརྟེན་པའི་ཐོས་པ་ལ་སོགས་པའི་ཤེས་པ་སྐྱེ་བའི་ཐབས་ལ་མཁས་པ་ཡིན་པའི་
ཕྱིར། དེས་ན་ཉན་རང་བྱང་སེམས་ལ་ཡུམ་ལ་ཉེ་རིང་གི་ཁྱད་པར་འཐད་དེ། ཉན་རང་ཡུམ་
བསྒོམ་པའི་ཐབས་མཁས་པ་མ་ཡིན་པས་ནི་རིང་བ་ཉིད་ཡིན་ལ། བྱང་སེམས་ཐབས་མཁས་
པ་ཉིད་ཀྱིས་ནི་མི་རིང་བ་ཉིད་ཡིན་པའི་ཕྱིར།
 མི་མཐུན་ཕྱོགས་ཀྱི་གཞེ་ཤེས། 
གསུམ་པ་མི་མཐུན་ཕྱོགས་དང་གཉེན་པོའི་དབྱེ་བ་བཤད་པ་ལ། གཞི་ལམ་ལ་མཚན་འཛིན་
གྱི་སྤང་གཉེན། འབྲས་བུ་ལ་མཚན་འཛིན་གྱི་སྤང་གཉེན། མཇུག་བསྡུ་བའོ། །དང་པོ་ལ། སྤང་
བྱ་དང་གཉེན་པོའོ། །དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྔར་བཤད་
པ་དེ་ལྟར་ཉན་ཐོས་དང་སོགས་པས་རང་རྒྱལ་ཡུམ་ལ་རིང་བར་འགྱུར་བའི་སྒྲུབ་བྱེད་མཚན་

མར་དམིགས་པ་ཉིད་བྱང་ཆུབ་སེམས་དཔའི་ལམ་གྱི་གོལ་ས་མི་མཐུན་པའི་ཕྱོགས་ཡིན་པར་
བསྟན་པའི་ཕྱིར་གཞུང་འདི་གསུངས། གཉིས་པ་ནི། ཇི་ལྟ་བས་བསྡུས་པ་གཟུགས་ལ་སོགས་
པའི་ཕུང་པོ་གང་ཟག་གི་བདག་གིས་སྟོང་པ་ཉིད་དང་། ཇི་སྙེད་པས་བསྡུས་པ་དུས་གསུམ་དུ་
གཏོགས་པའི་ཆོས་རྣམས་དང་། ལམ་སྦྱིན་སོགས་བྱང་ཆུབ་ཀྱི་ཕྱོགས་རྣམས་ལ་བདེན་པར་
སྤྱོད་པའི་འདུ་ཤེས་ཀྱིས་བཅིངས་པའི་ལམ་ནི་ཆོས་ཅན། བྱང་སེམས་ལམ་གྱི་མི་མཐུན་པའི་
ཕྱོགས་ཡིན་ཏེ། དེའི་གོལ་ས་ཡིན་པའི་ཕྱིར། 
གསུམ་པ་ནི། གཟུགས་ལ་སོགས་པའི་དུས་གསུམ་པའི་ཆོས་ཟག་པ་དང་བཅས་པ་དང་།
བྱང་ཆུབ་ཡན་ལག་སོགས་ཟག་པ་མེད་པ་དང་། དེ་གཉིས་ཀའི་ངོ་བོ་བདེན་པའི་དངོས་པོར་མ་
གྱུར་པ་ཐམས་ཅད་ལ་བདེན་པའི་དངོས་པོར་དམིགས་པ་ཉིད་ཀྱིས་བཅིངས་བཞིན་དུ་གཞན་
གྱིས་ཀུན་བཏགས་པའི་བདག་ལ་སོགས་པ་སྟོང་པ་ཉིད་དུ་ལྟ་བ་དང་། དྲན་པ་ཉེར་གཞག་
སོགས་དེ་ཁོ་ནར་རྟོག་པར་གྱུར་པའི་སྒྲུབ་པའི་འདུ་ཤེས་ཀྱིས་བཅིངས་པའི་ཉན་ཐོས་ཀྱི་ལམ་
ནི་ཆོས་ཅན། རང་གི་མི་མཐུན་ཕྱོགས་དེ་དག་གི་གཉེན་པོ་ཡིན་ན་ཡང་བྱང་སེམས་ལམ་གྱི་མི་
མཐུན་ཕྱོགས་ཡིན་ཏེ། དངོས་པོའི་གནས་ལུགས་ལ་ཕྱིན་ཅི་ལོག་ཏུ་ཞུགས་པ་ཉིད་ཀྱིས་བྱང་
ཆུབ་སེམས་དཔའི་རྒྱུད་ལ་སྐྱེད་པ་སྤང་བར་བྱ་བ་ཡིན་པའི་ཕྱིར།
 གཉེན་པོ་ཕྱོགས་ཀྱི་གཞི་ཤེས། 
གཉིས་པ་གཉེན་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། བྱང་ཆུབ་སེམས་
དཔའ་རྣམས་ཀྱི་སྔར་བཤད་པ་དེ་ལས་ཟློག་སྟེ་གཉེན་པོ་ཡིན་པར་བསྟན་པའི་ཕྱིར་གཞུང་འདི་
གསུངས། གཉིས་པ་ནི། སྦྱིན་པ་ལ་སོགས་ཕྱིན་དྲུག་ལ་ངར་འཛིན་པ་མེད་པ་ལ་རང་གནས་
པས་གདུལ་བྱ་གཞན་དག་ནི་དེ་ལ་སྦྱོར་བར་བྱེད་པའི་གཞི་ལམ་རྣམ་གསུམ་བདེན་མེད་དུ་

རྟོགས་པའི་ཡེ་ཤེས་དེ་ནི་ཆོས་ཅན། གཞི་ལམ་ལ་བདེན་པར་ཆགས་པའི་མཐའ་འགོག་བྱེད་
ཡིན་ཏེ། དེའི་དངོས་གཉེན་ཡིན་པའི་ཕྱིར། གསུམ་པ་ནི། འཁོར་གསུམ་རྣམ་པར་དག་པས་
སྦྱིན་པ་ལ་སོགས་པ་ལམ་དང་གཞི་ལ་བདག་མེད་པར་མངོན་སུམ་དུ་རྟོགས་པས་རང་གནས་
པ་དང་། གཞན་སྦྱོར་བའི་བྱང་འཕགས་ཀྱི་མཁྱེན་པ་ནི་ཆོས་ཅན། རྣམ་གྲངས་མ་ཡིན་པར་རྣམ་
པ་ཐམས་ཅད་དུ་གཉེན་པོ་ཡིན་ཏེ། གནས་ལུགས་ཀྱི་དོན་ལ་ཡང་དག་པར་ཞུགས་པའི་ཕྱིར་དང་།
བདེན་པར་ཆགས་པའི་ཚོགས་ཀྱི་གནས་ཐམས་ཅད་བཀག་པས་བྱང་ཆུབ་སེམས་དཔའི་རྒྱུད་
ལ་བླང་བར་བྱ་བ་ཡིན་པའི་ཕྱིར། 
གཉིས་པ་འབྲས་བུ་ལ་མཚན་འཛིན་གྱི་སྤང་གཉེན་ལ། འབྲས་བུ་ལ་མཚན་འཛིན་གྱི་ངོ་
བོ། སྤོང་བྱེད་ཀྱི་གཉེན་པོ། འཕྲོས་དོན་ནོ། །དང་པོ་ལ་རྩ་བ། འགྲེལ་པའོ། །དང་པོ་ནི། རྒྱལ་
བ་ལ་སོགས་པ་ལ་བདེན་པར་ཆགས་པ་ཕྲ་མོས་བཅིངས་བཞིན་དུ་དེ་ལ་ཕྱག་འཚལ་བ་སོགས་
ནི་ཆོས་ཅན། བྱང་སེམས་ཀྱི་ལམ་གྱི་མི་མཐུན་ཕྱོགས་ཡིན་ཏེ། དེའི་གོལ་ས་ཡིན་པའི་ཕྱིར།
གཉིས་པ་ནི། ཉན་ཐོས་རྣམས་ཀྱིས་དེ་བཞིན་གཤེགས་པ་ལ་དད་པས་ཀུན་ནས་བསླངས་ནས་
ཕྱག་འཚལ་བ་ལ་སོགས་པ་ནི་ཆོས་ཅན། བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱི་མ་དད་
པ་སོགས་ཀྱི་གཉེན་པོ་ཡིན་མོད་ཀྱི། བྱང་སེམས་ལམ་གྱི་མི་མཐུན་ཕྱོགས་ཡིན་ཏེ། འབྲས་བུ་
ལ་བདེན་པར་ཆགས་པ་ཕྲ་མོའི་ངོ་བོ་ཉིད་ཀྱིས་བཅིངས་པས་རྣམ་པ་ཐམས་ཅད་དུ་ཉེས་སྐྱོན་
དང་བྲལ་བ་མ་ཡིན་པའི་ཕྱིར། བམ་པོགསུམ་པ་འདི་ནས་འཆད། གཉིས་པ། སྤོང་བྱེད་གཉེན་
པོ་ལ་མི་མཐུན་ཕྱོགས་ཡིན་པའི་རྒྱུ་མཚན། གཉེན་པོ་དངོས་སོ། །དང་པོ་ལ། མཚམས་སྦྱར།
རྩ་བ། འགྲེལ་པའོ། །དང་པོ་ནི། ཡང་ཇི་ལྟར་འབྲས་བུ་ལ་བདེན་པར་ཆགས་པ་ཕྲ་མོ་བྱང་སེམས་
ལམ་གྱི་མི་མཐུན་པའི་ཕྱོགས་ཡིན་ཞེ་ན། གཉིས་པ་ནི། ཆོས་རྣམས་ཀྱི་ལམ་གནས་ལུགས་
མཐར་ཐུག་པ་ནི་ཆོས་ཅན། ཟབ་པ་ཉིད་ཡིན་ཏེ། རང་བཞིན་གྱིས་དབེན་པའི་ཆོས་ཉིད་ཡིན་པའི་
ཕྱིར། གསུམ་པ་ནི། དེ་བཞིན་གཤེགས་པ་ལ་སྐྱབས་གནས་སུ་བདེན་པར་དམིགས་པ་ཡང་

བྱང་སེམས་ལམ་གྱི་མི་མཐུན་ཕྱོགས་ཡིན་ཏེ། རྒྱུ་མཚན་གང་གི་ཕྱིར་ན་ཆོས་ཀྱི་རིགས་རྣམས་
དོན་དམ་པར་གྲུབ་པའི་ངོ་བོ་ཉིད་ཁོ་ནས་སྟོང་པས་དེ་དག་ཟབ་པ་ཉིད་ཡིན་པ་དེའི་ཕྱིར། 
གཉིས་པ་གཉེན་པོ་དངོས་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། འོ་ན་འབྲས་
བུ་ལ་བདེན་པར་ཆགས་པ་ཇི་ལྟར་སྤོང་ཞེ་ན། གཉིས་པ་ནི། ཆོས་རྣམས་བདེན་སྟོང་དུ་རང་
བཞིན་གཅིག་པར་ནི་མངོན་སུམ་དུ་ཤེས་པའི་བྱང་སེམས་ཀྱི་མཁྱེན་པ་ཆོས་ཅན། ཁྱོད་ཀྱིས་
འབྲས་བུ་ལ་བདེན་པར་ཆགས་པ་སྤོང་བ་ཡིན་ཏེ། དེའི་དངོས་གཉེན་ཡིན་པའི་ཕྱིར། གསུམ་
པ་ནི། ཤེས་པ་དང་ཤེས་བྱ་བདེན་སྟོང་མཉམ་པ་ཉིད་དུ་གཅིག་པར་མངོན་སུམ་དུ་ཡོངས་སུ་
ཤེས་པའི་བྱང་སེམས་ཀྱི་མཁྱེན་པ་ཆོས་ཅན། འབྲས་བུ་ལ་བདེན་པར་ཆགས་པ་སྤོང་བ་ཡིན་
ཏེ། དེའི་དངོས་གཉེན་ཡིན་པའི་ཕྱིར། ཤེས་པ་དང་ཤེས་བྱ་བདེན་སྟོང་དུ་རོ་གཅིག་པར་གྲུབ་སྟེ།
གཟུགས་ལ་སོགས་པའི་ཆོས་ཐམས་ཅད་རང་བཞིན་རོ་གཅིག་པ་ཁོ་ན་སྟེ། འདི་ལྟ་སྟེ། རང་
བཞིན་མེད་པ་ཞེས་པའི་མདོ་ངེས་དོན་གྱི་མདོ་ཡིན་པའི་ཕྱིར། གསུམ་པ། འཕྲོས་དོན་ལ་ཟབ་
པའི་རྒྱུ་མཚན། རྟོགས་དཀའ་བའི་རྒྱུ་མཚན་ནོ། །དང་པོ་ལ་མཚམས་སྦྱར། རྩ་བ། འགྲེལ་པའོ།
།དང་པོ་ནི། ཡང་ཇི་ལྟར་ཆོས་རྣམས་དོན་དམ་པར་མེད་པ་རང་བཞིན་གྱིས་ཟབ་པ་ཡིན་ཞེ་ན།
གཉིས་པ་ནི། དོན་དམ་པའི་བདེན་པ་དེ་ནི་ཆོས་ཅན། རྟོགས་པར་དཀའ་བར་བཤད་པའི་རྒྱུ་
མཚན་ཡོད་དེ། མཐར་ཐུག་དཔྱོད་པའི་རིགས་ཤེས་ཁོ་ནས་རྟོགས་པར་བྱ་བ་ཡིན་གྱི། གཟུགས་
མཐོང་བ་ལ་སོགས་པ་ཐ་སྙད་པའི་ཚད་མས་རྟོགས་པ་བཀག་པའི་ཕྱིར། གསུམ་པ་ནི། ཆོས་
རྣམས་ཀྱི་རང་བཞིན་དེ་ཆོས་ཅན། ཟབ་པ་ཉིད་ཡིན་ཏེ། འཕགས་པའི་མཉམ་གཞག་གིས་
རྟོགས་བྱ་ཡིན་གྱི། ཐ་སྙད་པའི་ཚད་མས་རྟོགས་པར་དཀའ་བ་ཉིད་དུ་བཤད་པ་དེའི་ཕྱིར། རྟགས་
གྲུབ་སྟེ། གང་གི་ཕྱིར་ན། གཟུགས་འཛིན་དབང་ཤེས་ལ་སོགས་པ་ཐ་སྙད་པའི་རྣམ་པར་ཤེས་
པ་ཐམས་ཅད་ཀྱི་དམིགས་པའི་དོན་ཡིན་པ་ཚད་མས་བསལ་བའི་ཕྱིར། 
གཉིས་པ་རྟོགས་དཀའ་བའི་རྒྱུ་མཚན་ལ། མཚམས་སྦྱར། རྩ་བ། འགྲེལ་པའོ། །དང་པོ་

ནི། ཡང་དེ་ལྟར་ཆོས་རྣམས་ཀྱི་རང་བཞིན་དེ་རྟོགས་པར་དཀའ་བ་ཉིད་ཅི་ཡིན་ཞེ་ན།
པ་ནི། དོན་དམ་པའི་བདེན་པ་དེ་ནི་ཆོས་ཅན། བསམ་གྱིས་མི་ཁྱབ་པར་འདོད་པ་ཡིན་ཏེ། ཐ་
སྙད་པའི་ཚད་མས་གཟུགས་ལ་སོགས་པའི་ཀུན་རྫོབ་པར་མི་ཤེས་ཤིང་། རིགས་ཤེས་ཀྱིས་
རྟོགས་བྱ་ཡིན་པའི་ཕྱིར། གསུམ་པ་ནི། སྟོང་ཉིད་དེ་ནི་ཆོས་ཅན། རྟོགས་པར་དཀའ་བ་ཉིད་ཡིན་
པར་འདོད་པ་ཡིན་ཏེ། ཐ་སྙད་པའི་ཚད་མས་བསམ་པའི་ཡུལ་ལས་འདས་པ་ཉིད་དུ་འདོད་པ་
དེའི་ཕྱིར། རྟགས་གྲུབ་སྟེ། གང་གི་ཕྱིར་ན་གཟུགས་ལ་སོགས་པ་ནས། སངས་རྒྱས་ཀྱི་ཆོས་མ་
འདྲེས་པའི་རྣམ་པའི་བར་གྱིས་ཀུན་རྫོབ་པའི་རང་བཞིན་ཡིན་པར་ཡོངས་སུ་མི་ཤེས་ཤིང་གནས་
ལུགས་ཀྱི་དོན་དུ་འཕགས་པའི་མཉམ་གཞག་གིས་གཟིགས་པའི་ཕྱིར།
གསུམ་པ་མཇུག་བསྡུ་བ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་མི་
མཐུན་པའི་ཕྱོགས་དང་ལ་སོགས་པས་གཉེན་པོའི་ཕྱོགས་ཀྱི་གཞི་ཤེས་གཉིས་བརྗོད་ནས་
མཇུག་བསྡུ་བའི་ཕྱིར་གཞུང་འདི་གསུངས། གཉིས་པ་ནི། ཀུན་ཤེས་ཉིད་ཀྱི་ལུགས་ལ་སྟེ་སྐབས་
སུ་མི་མཐུན་པ་དང་གཉེན་པོའི་ཕྱོགས་དག་གི་གཞི་ཤེས་ཀྱི་རྣམ་པར་དབྱེ་བ་མ་ལུས་པའི་མདོ་
ལས་ཇི་སྐད་བཤད་པ་འདིར་ཤེས་པར་བྱ་སྟེ། དེ་ལྟར་གོང་དུ་བཤད་པའི་ཚུལ་གྱིས་ཤེས་པར་
བྱ་བའི་ཕྱིར།
གསུམ་པ་ནི། ཐམས་ཅད་ཤེས་པ་ཉིད་ཀྱི་སྐབས་སུ་གོ་རིམས་བཞིན་དུ་ཉན་ཐོས་འཕགས་
པའི་རྒྱུད་ཀྱི་གཞི་ཤེས་མི་མཐུན་པའི་ཕྱོགས་ཀྱི་གཞི་ཤེས་དང་། བྱང་ཆུབ་སེམས་དཔའ་ལ་སོགས་
པའི་རྒྱུད་ཀྱི་གཞི་ཤེས་གཉེན་པོའི་ཕྱོགས་ཀྱི་གཞི་ཤེས་ཀྱི་རབ་ཏུ་དབྱེ་བས་ཤེས་པར་བྱ་སྟེ། དེ་
ལྟར་གོང་དུ་བཤད་པའི་ཚུལ་གྱིས་ཤེས་པར་བྱ་བའི་ཕྱིར། 

 གཞི་ཤེས་ཀྱི་སྦྱོར་བ། 
གཉིས་པ་གཞི་ཤེས་ཀྱི་སྦྱོར་བ་ལ། སྦྱོར་བའི་དབྱེ་བ། རང་བཞིན་ནོ། །དང་པོ་ལ། མཚམས་
སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་མི་མཐུན་པའི་ཕྱོགས་ལ་སོགས་པའི་གཞི་ཤེས་
རྣམས་བརྗོད་ནས་དེ་དག་རྣམ་པར་བསྒོམ་པའི་སྦྱོར་བ་གང་ཡིན་ཞེ་ན། དེ་འཆད། གཉིས་པ་
ནི། འདིར་བསྟན་པའི་སེམས་དཔའི་གཞི་ཤེས་སྦྱོར་བ་དེ་ལ་བཅུ་ཡོད་དེ། ཡུལ་གྱི་སྒོ་ནས་དབྱེ་
བ་བཞི། ངོ་བོའི་སྒོ་ནས་གསུམ། བྱེད་ལས་ཀྱི་སྒོ་ནས་གཉིས། ཤེས་བྱེད་ཀྱི་དཔེའི་སྒོ་ནས་ཕྱེ་
བ་རྣམས་སུ་ཡོད་པའི་ཕྱིར། དང་པོ་གྲུབ་སྟེ་ཁྱད་གཞི་གཟུགས་ལ་སོགས་པ་ལ་དམིགས་པ།
དེའི་ཁྱད་ཆོས་མི་རྟག་པ་སོགས་ལ་དམིགས་པ། ཡོན་ཏན་གྱི་རྟེན་དུ་མ་རྫོགས་པ་དང་རབ་ཏུ་
རྫོགས་པ་དེ་ལ་ཆགས་པ་མེད་པ་ཉིད་ཀྱི་སྦྱོར་བ། བདེན་ཞེན་གྱིས་སྤྱོད་པ་བཀག་པའི་སྦྱོར་བ་
རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། ལས་སུ་བྱ་བ་ལ་བདེན་ཞེན་འགོག་པ་མི་འགྱུར་
བའི་སྦྱོར་བ། བྱེད་པ་པོ་ལ་བདེན་ཞེན་འགོག་པ་བྱེད་པོ་མེད་པ་ཉིད་ཀྱི་སྦྱོར་བ། འབྲས་བུ་ལ་
བདེན་ཞེན་འགོག་པ་བྱ་དཀའ་རྣམ་གསུམ་སྦྱོར་བ་དང་གསུམ་ཡོད་པའི་ཕྱིར། 
བྱ་དཀའ་བ་རྣམ་པ་གསུམ་ཡོད་དེ། ཆེད་དུ་བྱ་དཀའ་བ། སྦྱོར་བ་བྱ་དཀའ་བ། ལས་བྱ་
དཀའ་བ་གསུམ་ཡིན་པའི་ཕྱིར། གསུམ་པ་གྲུབ་སྟེ། རིགས་ཅན་གསུམ་གྱི་སྐལ་བ་ཇི་ལྟ་བ་
བཞིན་དུ་འབྲས་བུ་ཐོབ་པས་འབྲས་བུ་ཡོད་པར་འདོད་པའི་སྦྱོར་བ། ཕན་ཡོན་གྱི་སྒོ་ནས་གཞན་
ལ་རག་ལས་པ་མེད་པའི་སྦྱོར་བ་དང་གཉིས་ཡོད་པའི་ཕྱིར། བཞི་པ་གྲུབ་སྟེ། སྣང་བ་རྣམ་པ་
བདུན་གྱི་སྒོ་ནས་ཤེས་པར་བྱེད་པའི་སྦྱོར་བ་གཅིག་ཡོད་པའི་ཕྱིར།
གསུམ་པ་འགྲེལ་པ་ལ། དངོས་བསྟན་གྱི་སྦྱོར་བ། ཤུགས་བསྟན་གྱི་སྦྱོར་བའོ། །དང་པོ་
ནི། བྱང་ཆུབ་སེམས་དཔའ་རྣམས་ཀྱི་སྦྱོར་བའི་ཡུལ་དེ་དང་དེ་ལ་བདེན་ཞེན་བཀག་པའི་སྦྱོར་

བ་དེ་ལ་རྣམ་པ་བཅུ་ཡོད་དེ། གཞིའི་ངོ་བོ་དང་ཁྱད་པར་ལ་བདེན་ཞེན་དཀག་པ་ནས་ཤེས་
བྱེད་སྣང་བ་རྣམ་པ་བདུན་ལ་སྒྲུབ་པའི་ཡོངས་སུ་ཤེས་པ་བདེན་འཛིན་བསལ་བའི་སྒོ་ནས་ཕྱེ་
བ་བཅུ་ཡོད་པའི་ཕྱིར། དེ་ཡིན་ཏེ། ཁྱད་གཞི་གཟུགས་ལ་སོགས་པའི་ཆོས་ཐམས་ཅད་ལ་
དམིགས་པ་དང༌། དེ་དག་ཉིད་ཀྱི་ཁྱད་ཆོས་མི་རྟག་པ་དང་སྟོང་པ་ཉིད་ལ་སོགས་པ་ལ་དམིགས་
པ་དང་། ཡོན་ཏན་གྱི་རྟེན་དུ་སོ་སོར་མ་རྫོགས་པ་དང་རྫོགས་པ་ཉིད་ལ་དམིགས་པ་དང་།
བདེན་པར་ཆགས་པ་མེད་པ་ཉིད་ལ་དམིགས་པ་དང་། ལས་སུ་བྱ་བ་གཞན་དུ་མི་འགྱུར་བ་
དང་། དོན་དམ་པར་བྱེད་པ་པོ་མེད་པ་ཉིད་དང༌། འབྲས་བུ་གོ་རིམས་བཞིན་དུ་ཐམས་ཅད་
མཁྱེན་པ་ཉིད་གསུམ་གྱི་བདག་ཉིད་ཀྱི་རྣམ་མཁྱེན་དོན་དམ་པར་མ་དམིགས་ཀྱང་ཐ་སྙད་དུ་
ཆེད་དུ་བྱ་བར་རྟོགས་པ་དང་། ལམ་ཤེས་དོན་དམ་པར་མ་གྲུབ་ཀྱང་ཐ་སྙད་དུ་རྣམ་མཁྱེན་གྱི་
རྒྱུའི་སྦྱོར་བར་རྟོགས་པ་དང༌། གཞི་ཤེས་དོན་དམ་པར་མ་དམིགས་ཀྱང་ཐ་སྙད་དུ་གཞན་རྗེས་
སུ་འཛིན་པའི་ཐབས་ཀྱི་བྱེད་པ་དང་ལྡན་པ་རྣམས་ཀྱི་བྱ་དཀའ་བ་ཉིད་ཀྱི་སྦྱོར་བ་དང་། རིགས་
ཅན་གསུམ་གྱི་སྐལ་པ་ཇི་ལྟ་བ་བཞིན་དུ་འབྲས་བུ་ཐོབ་པས་མི་སྟོང་པ་ཉིད་ཀྱི་སྦྱོར་བ་དང་།
བསྲུང་སྐྱོབ་སོགས་གཞན་གྱིས་རྐྱེན་གྱི་མི་འགྲོ་བ་ཉིད་ཀྱི་སྦྱོར་བ་དང་། དཔེའི་སྒོ་ནས་ཕྱེ་བ་
གཅིག་རྣམས་ཡོད་པའི་ཕྱིར། 
ཕྱི་མ་འདི་གང་ཞེ་ན། ཟག་པ་དང་བཅས་པའི་རྟེན་འབྲེལ་འདི་རྣམས་ཆོས་ཅན། བདེན་
པར་མེད་དེ། མངོན་ཞེན་གྱི་བག་ཆགས་ཡོངས་སུ་འགྱུར་བའི་སྣང་བ་ཙམ་ཡིན་པའི་ཕྱིར། དཔེར་
ན་རྨི་ལམ་བཞིན། ཡང་བདེན་པར་མེད་དེ། རྒྱུ་རྐྱེན་མཉམ་དུ་ཚོགས་པའི་སྣང་བ་ཡིན་པའི་ཕྱིར།
དཔེར་ན་སྒྱུ་མ་བཞིན། ཡང་བདེན་པར་མེད་དེ། བདེན་པར་ཡོད་པར་འགལ་བའི་སྣང་བ་ཡིན་
པའི་ཕྱིར། དཔེར་ན་སྨིག་སྒྱུ་བཞིན། ཡང་བདེན་པར་མེད་དེ། རྐྱེན་ལ་རགས་ལས་པའི་སྣང་
བ་ཡིན་པའི་ཕྱིར། དཔེར་ན་སྒྲ་བརྙན་བཞིན། ཡང་བདེན་པར་མེད་དེ། བག་ཆགས་འཇིག་
བྱེད་ཀྱི་རྣམ་པ་ལས་མ་འཕོས་པའི་སྣང་བ་ཡིན་པའི་ཕྱིར། དཔེར་ན་གཟུགས་བརྙན་བཞིན།

ཡང་བདེན་པར་མེད་དེ། བདེན་པར་གྲུབ་པའི་རྟེན་མེད་པའི་སྣང་བ་ཡིན་པའི་ཕྱིར། དཔེར་ན་
དྲི་ཟའི་གྲོང་ཁྱེར་བཞིན།
ཡང་བདེན་པར་མེད་དེ། བྱེད་པ་པོ་བདེན་པར་གྲུབ་པ་མ་ཡིན་པའི་སྣང་བ་ཡིན་པའི་ཕྱིར།
དཔེར་ན་སྤྲུལ་པ་བཞིན་ནོ། །གཉིས་པ་ནི། ཉན་ཐོས་ལ་སོགས་པ་ཡི་སྦྱོར་བའི་ལམ་ཇི་སྐད་
བཤད་པ་ལས་བཟློག་སྟེ། བདེན་ཞེན་མ་བཀག་པར་སྒོམ་པའི་སྦྱོར་བ་ཡིན་ཏེ། བྱང་སེམས་ཀྱི་
སྦྱོར་བ་དངོས་བསྟན་རྗེས་སུ་འགྲོ་བའི་སྒོ་ནས་བསྟན་པས་དེའི་ཤུགས་ཀྱིས་ན་དེ་ལྟར་ཤེས་པར་
བྱ་བའི་ཕྱིར། 
གཉིས་པ་སྦྱོར་བའི་རང་བཞིན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཡུལ་
ཡུལ་ཅན་བདེན་སྟོང་མཉམ་པ་ཉིད་ཀྱི་སྒོ་ནས་སྦྱོར་བ་སྒོམ་དགོས་པས་དེའི་འོག་ཏུ་སྦྱོར་བའི་
མཉམ་པ་ཉིད་འཆད། 
སྦྱོར་བ་དེའི་མཉམ་ཉིད།
པུའེ་(༡༡༡ཎ་ཧྲྰི་ཨེཌ་མོ༢ལ་ཀ་རའོ་དུ་། Enའརྩི་1དང་སྐར2ལས།)ཟོ་བ་སྟེ་སྐུ་
གཉིས་པ་ནི། འདིར་བསྟན་སྦྱོར་བ་དེ་ཡི་མཉམ་པ་ཉིད་ཆོས་ཅན། བཞི་ཡོད་དེ། གཟུགས་
ལ་སོགས་པའི་ངོ་བོ་དང༌། མཚན་མ་དང་། དབྱེ་བ་དང་། ཡུལ་ཅན་ལ་བདེན་པར་རློམས་པ་
མེད་པའི་སྦྱོར་བ་རྣམ་པ་བཞི་ཡོད་པའི་ཕྱིར། གསུམ་པ་ནི། ཐེག་ཆེན་གྱི་སྦྱོར་ལམ་ཆོས་ཅན།
ཡུལ་ཡུལ་ཅན་བདེན་སྟོང་དུ་རྟོགས་པར་མཉམ་པ་ཉིད་ཡིན་པས་སྦྱོར་བའི་མཉམ་པ་ཉིད་ཡིན་
ཏེ། གཟུགས་ལ་སོགས་པའི་ངོ་བོ་ལ་བདེན་པར་མངོན་པར་ཞེན་པ་དང་། སྔོན་པོ་ལ་སོགས་
པའི་མཚན་མ་དང་། དབྱེ་བའི་སྤྲོས་པ་དང་། ཡུལ་ཅན་རྟོགས་པའི་བདེན་པར་རློམ་པ་རྣམས་
རྣམ་པ་ཐམས་ཅད་དུ་དོན་དམ་པར་མི་དམིགས་པར་རྟོགས་པའི་སེམས་དཔའི་རྣལ་འབྱོར་
ཡིན་པའི་ཕྱིར། ཆ་རྐང་དགེ་བ་"ན་ལ།མཎྜ་གྱི་ཟའུ་

ཐེག་དམན་གྱི་རྟོགས་རིགས་སུ་གནས་པའི་མཐོང་ལམ།  
གསུམ་པ། སྦྱོར་བ་སྒོམ་པའི་འབྲས་བུ་ལ་སྐད་ཅིག་མ་མདོར་བསྟན། རྣམ་པ་རྒྱས་པར་བཤད་
པ་གཉིས། དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སྦྱོར་བའི་མཉམ་པ་ཉིད་
སོ་སོར་རྟོགས་ནས་མཐོང་བའི་ལམ་སྒོམ་དགོས་པས་ཐེག་ཆེན་གྱི་མཐོང་བའི་ལམ་དེ་འཆད།
གཉིས་པ་ནི། སྡུག་བསྔལ་ལ་སོགས་པ་བདེན་པ་བཞི་ལ་དམིགས་ནས་ཆོས་ཤེས་པའི་བཟོད་
པ་དང༌། རྗེས་སུ་ཤེས་པའི་བཟོད་པ་དང་། ཆོས་དང་རྗེས་སུ་ཤེས་པའི་སྐད་ཅིག་མ་བཅུ་དྲུག་
གི་བདག་ཉིད་ཅན་འདི་ཆོས་ཅན། ཀུན་ཤེས་ཚུལ་ལ་སྟེ་སྐབས་སུ་དངོས་སུ་བསྟན་པའི་མཐོང་
ལམ་ཡིན་ཏེ། དེར་དངོས་སུ་བསྟན་པའི་བདེན་པ་མངོན་རྟོགས་ཡིན་པའི་ཕྱིར། གསུམ་པ་འགྲེལ་
པ་ནི། བདེན་པ་སོ་སོ་ལ་ཞེས་ཏེ་རྩ་བ་ལྟར་རོ། ། 
གཉིས་པ་རྣམ་པ་རྒྱས་བཤད་ལ། མཚམས་སྦྱར། རྩ་བ་འགྲེལ་པའོ། །དང་པོ་ནི། བདེན་
པ་ལ་དམིགས་པའི་མཐོང་ལམ་གྱི་རྣམ་པ་གང་ཡིན་ཞེ་ན། གཉིས་པ་ནི། ཀུན་ཤེས་པ་ཉིད་ཀྱི་
སྐབས་སུ་བསྟན་པའི་མཐོང་བའི་ལམ་གྱི་སྐད་ཅིག་མ་ཆོས་ཅན། བཅུ་དྲུག་ཡོད་དེ། བར་ཆད་
མེད་ལམ་གྱིས་བསྡུས་པའི་བཟོད་པ་བརྒྱད། རྣམ་གྲོལ་ལམ་གྱིས་བསྡུས་པའི་ཤེས་པ་བརྒྱད་
ཡོད་པའི་ཕྱིར། 
གསུམ་པ་ལ་དངོས་བསྟན་གྱི་མཐོང་ལམ། སྒོམ་ལམ་མི་སྟོང་པའི་རྒྱུ་མཚན་ནོ། །དང་པོ་
ལ་སོ་སོར་བཤད་པ་དང༌། བསྡུས་ཏེ་བཤད་པའོ། །དང་པོ་ལ་བཞིའི་དང་པོ་སྡུག་བསྔལ་ཤེས་
བཟོད་ཀྱི་རྣམ་པ་ནི། གཟུགས་ལ་སོགས་པ་མི་རྟག་པ་ཆོས་ཅན། དོན་དམ་པར་རྟག་པ་ཡང་
མ་ཡིན། མི་རྟག་པ་ཡང་མ་ཡིན་ཏེ། དོན་དམ་པར་རྟག་པ་དང་མི་རྟག་པ་དང་བྲལ་བའི་ཕྱིར་
ཏེ། དོན་དམ་པར་ངོ་བོ་ཉིད་མེད་པའི་ཕྱིར། དེ་ལྟར་མངོན་སུམ་དུ་རྟོགས་པའི་སྡུག་བསྔལ་ལ་

ཆོས་བཟོད་ཀྱི་ཡེ་ཤེས་ནི་དེའི་རྣམ་པ་ཡིན་ཏེ། དེའི་དམིགས་པའི་ཆོས་ལ་ལོག་ཕྱོགས་སུ་སྒྲོ་
འདོགས་པའི་སྒྲོ་འདོགས་འགོག་བྱེད་ཀྱི་ཡེ་ཤེས་ཡིན་པའི་ཕྱིར། དེ་དག་འོག་མ་རྣམས་ལ་
རིགས་བསྒྲེ། སྡུག་བསྔལ་གྱི་རྣམ་པ་ཆོས་ཅན། དོན་དམ་པར་རྟག་པ་དང་ཆད་པའི་མཐའ་
དང་བྲལ་བ་ཡིན་ཏེ། དོན་དམ་པར་སྡུག་བསྔལ་བ་དང་སྡུག་བསྔལ་བ་མ་ཡིན་པ་དང་བྲལ་བ་
ཉིད་ཀྱིས་ཕྱིར། སྡུག་བསྔལ་དོན་གཞན་གྱི་བདག་གིས་སྟོང་པ་ཆོས་ཅན། དོན་དམ་པར་རྣམ་
པར་དག་པ་ཡིན་ཏེ། དོན་དམ་པར་སྟོང་པ་དང་མི་སྟོང་པ་དང་བྲལ་བའི་ཕྱིར། སྡུག་བསྔལ་
བདག་གི་ངོ་བོར་མ་གྲུབ་པ་ཆོས་ཅན། དོན་དམ་པར་མ་སྐྱེས་པ་དང་མ་འགགས་པ་དང་
ཆགས་སོགས་གྱི་ཀུན་ནས་ཉོན་མོངས་པ་མ་ཡིན་པ་དང་། དད་སོགས་ཀྱི་རྣམ་པར་བྱང་བ་མ་
ཡིན་ཏེ། བདག་དང་བདག་མེད་པའི་ངོ་བོ་ཉིད་དོན་དམ་པར་གྲུབ་པ་མ་ཡིན་པའི་ཕྱིར་ཞེས་བྱ་
བ་ལ་སོགས་པ་ནི་སྡུག་བསྔལ་གྱི་བདེན་པའི་རྣམ་པ་དག་ཡིན་ནོ། །
གཉིས་པ་ཀུན་འབྱུང་ཤེས་བཟོད་ཀྱི་རྣམ་པ་ནི། ཟག་བཅས་ཀྱི་ལས་དང་སྲེད་པ་ཆོས་
ཅན། དོན་དམ་པར་མ་གྲུབ་པ་ནམ་མཁའ་དང་འདྲ་བ་ཡིན་ཏེ། སྡུག་བསྔལ་གྱི་རྒྱུ་དང་རྒྱུ་མ་
ཡིན་པ་དོན་དམ་པར་མ་གྲུབ་པར་གསོག་ཉིད་ཀྱིས་ཕྱིར། དེ་ཆོས་ཅན། ཉོན་མོངས་པ་དང་།
ཉེ་བའི་ཉོན་མོངས་པ་ཐམས་ཅད་བདེན་པར་གྲུབ་པ་སྤངས་པ་ཡིན་ཏེ། ཀུན་འབྱུང་བ་དང་
ཀུན་འབྱུང་བ་མེད་པ་དོན་དམ་པར་གྲུབ་པ་དང་མི་ལྡན་པའི་ཕྱིར། དེ་ཆོས་ཅན། དོན་དམ་
པར་ཡོངས་སུ་འཛིན་པ་ལས་གྲོལ་བ་ཡིན་ཏེ། སྡུག་བསྔལ་དྲག་ཏུ་རབ་ཏུ་སྐྱེ་བ་དང་རབ་ཏུ་མི་
སྐྱེ་བ་དོན་དམ་པར་གྲུབ་པ་དེ་དང་མ་འབྲེལ་བའི་ཕྱིར། དེ་ཆོས་ཅན། དོན་དམ་པར་རང་གི་ངོ་
བོས་བརྗོད་དུ་མེད་པ་ཡིན་ཏེ། སྡུག་བསྔལ་གྱི་རྐྱེན་དང་རྐྱེན་མ་ཡིན་པ་ལས་དོན་དམ་པར་རྣམ་
པར་གྲོལ་བའི་ཕྱིར་ཞེས་བྱ་བ་རྣམ་པ་བཞི་ནི་ཀུན་འབྱུང་བའི་བདེན་པའི་རྣམ་པ་ལ་དམིགས་
པ་ཡིན་ནོ། །
གསུམ་པ་འགོག་པ་ཤེས་བཟོད་ཀྱི་རྣམ་པ་ནི། འགོག་པའི་བདེན་པའི་དོན་ཉོན་སྒྲིབ་སྤངས་

པའི་བྲལ་བ་ཆོས་ཅན། ཚིག་ཏུ་བརྗོད་པས་དོན་དམ་པར་རྒྱུད་གཞན་ལ་སྦྱིན་དུ་མེད་དེ། གང་
གིས་ཕྱིར་ན་འགོག་པ་དང་འགོག་པ་མེད་པ་དང་དོན་དམ་པར་མ་འབྲེལ་བ་དེའི་ཕྱིར། དེ་ཆོས་
ཅན། དམིགས་པ་བདེན་པ་བ་མེད་པར་བྱེད་པ་ཡིན་ཏེ། སྡུག་བསྔལ་ཞི་བ་དང་མ་ཞི་བ་དོན་
དམ་པར་མེད་པའི་ཕྱིར། དེ་ཆོས་ཅན། རྟག་ཆད་ཀྱི་མཐའ་གཉིས་ལས་འདས་ཤིང་རང་བཞིན་
གྱིས་རྣམ་པར་དག་པ་ཡིན་ཏེ། ཐར་པ་གྱ་ནོམ་པ་དང་གྱ་ནོམ་པ་མ་ཡིན་པ་དོན་དམ་པར་གྲུབ་
པ་དང་བྲལ་བའི་ཕྱིར། ནད་ཐམས་ཅད་མི་སྐྱེ་བའི་ཕན་ཡོན་དང་ལྡན་ཏེ། ངེས་པར་འབྱུང་བ་
དང་ངེས་པར་འབྱུང་བ་མེད་པ་ཡང་དོན་དམ་པར་མེད་པའི་ཕྱིར་ཞེས་བྱ་བའི་རྣམ་པ་བཞི་ནི།
འགོག་པའི་བདེན་པའི་རྣམ་པ་ལ་དམིགས་པ་ཡིན་ནོ། །བཞི་པ་ལམ་ཤེས་བཟོད་ཀྱི་རྣམ་པ་ནི།
བདག་མེད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དམྱལ་བ་ལ་སོགས་པའི་ངན་སོང་
ཆད་པ་དང་ལྡན་ཏེ། ལམ་དང་ལམ་མ་ཡིན་པ་དོན་དམ་པར་གྲུབ་པ་དང་བྲལ་བར་མངོན་སུམ་
དུ་རྟོགས་པའི་ཕྱིར། དེ་ཆོས་ཅན། རྒྱུན་ཞུགས་སོགས་ཀྱི་འབྲས་བུ་མངོན་སུམ་དུ་བྱ་བའི་དོན་
གྱིས་ཐབས་ལ་བདེན་པར་རྣམ་པར་མི་རྟོག་པ་ཉིད་ཡིན་ཏེ། རིགས་པ་དང་རིགས་པ་མ་ཡིན་
པ་དོན་དམ་པར་གྲུབ་པ་དང་མ་འདྲེས་པ་མངོན་སུམ་དུ་རྟོགས་པའི་ཕྱིར། དེ་ཆོས་ཅན། ཆོས་
ཐམས་ཅད་ཀྱི་བདེན་པར་གྲུབ་པའི་མཚན་མ་དག་དང་མ་འབྲེལ་བ་ཡིན་ཏེ། སྒྲུབ་པ་དང་སྒྲུབ་
པ་མ་ཡིན་པ་དོན་དམ་པར་གྲུབ་པ་ལས་རྣམ་པར་གྲོལ་བ་ཉིད་ཀྱིས་ཕྱིར། ཐེག་ཆེན་གྱི་མཐོང་
ལམ་རྗེས་ཤེས་ཆོས་ཅན། བརྗོད་པར་བྱ་བ་ཤེས་བྱ་དོན་དང་བརྗོད་པར་བྱེད་པའི་ངོ་བོའི་མཚན་
ཉིད་ཤེས་བྱ་དང་སྒྲ་གཉིས་ལ་གཉིས་སྣང་དང་བཅས་པའི་ཚུལ་གྱིས་དམིགས་པའི་ཤེས་པ་སྐྱེ་
བ་མེད་པ་ཡིན་ཏེ། མྱང་འདས་སུ་ངེས་པར་འབྱིན་པ་དང་ངེས་པར་འབྱིན་པ་མ་ཡིན་པ་དོན་
དམ་པར་མེད་པ་ཉིད་ཀྱིས་ཕྱིར་ཞེས་བྱ་བ་ནི་ལམ་གྱི་བདེན་པའི་རྣམ་པ་ཡིན་ནོ། །
གཉིས་པ་བསྡུས་ཏེ་བསྟན་པ་ནི། དེ་ལྟ་བུའི་རྣམ་པ་ཅན་གྱི་ཀུན་ཤེས་ཉིད་ཀྱི་སྐད་ཅིག་མ་
དེ་དག་ནི་ཆོས་ཅན། བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་ཡིན་ཏེ། དེའི་བདེན་

པ་མངོན་རྟོགས་ཡིན་པའི་ཕྱིར། དེ་ཡང་གཞི་ཤེས་ཀྱི་སྐབས་འདིར་དངོས་སུ་བསྟན་པའི་ཐེག་
ཆེན་གྱི་མཐོང་ལམ་ཡིན་ན་ཐེག་ཆེན་གྱི་རྟོགས་རིགས་སུ་གནས་པས་ཁྱབ་ཀྱང་། གཞུང་འདིའི་
བསྟན་བྱའི་གཙོ་བོར་གྱུར་པའི་ཐེག་ཆེན་གྱི་མཐོང་ལམ་ཡིན་ན། ཐེག་དམན་གྱི་རྟོགས་རིགས་
སུ་གནས་པས་ཁྱབ་སྟེ། མི་རྟག་པ་སོགས་བཅུ་དྲུག་མངོན་སུམ་དུ་རྟོགས་པའི་བྱང་སེམས་གྱི་
མཐོང་ལམ་ལས་གཞན་དུ་མེད་པའི་ཕྱིར། གཞུང་འདིའི་བསྟན་བྱའི་གཙོ་བོར་གྱུར་པའི་བྱང་
སེམས་ཀྱི་མཐོང་ལམ་ཡིན་ན། གཞུང་འདིའི་ཤུགས་བསྟན་གྱི་མཐོང་ལམ་ཡིན་པས་ཁྱབ་ཀྱང་
གཞུང་འདིའི་ཤུགས་བསྟན་གྱི་མཐོང་ལམ་ཡིན་ན། གཞུང་འདིའི་བསྟན་བྱའི་གཙོ་བོར་གྱུར་པའི་
མཐོང་ལམ་ཡིན་མི་དགོས་ཏེ། གཞུང་འདིས་ཤུགས་ལ་བསྟན་པའི་ཉན་ཐོས་ཀྱི་མཐོང་ལམ་
ཡོད་པའི་ཕྱིར། དེ་བཞིན་དུ་གོང་དུ་གཟུགས་སོགས་དེ་མི་རྟག་སོགས་དང་། ཞེས་སོགས་ཀྱི་
སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན། ཐེག་ཆེན་གྱི་རྟོགས་རིགས་
སུ་གནས་པས་ཁྱབ་ཀྱང་། གཞུང་འདིའི་བསྟན་བྱའི་གཙོ་བོར་གྱུར་པའི་བྱང་སེམས་ཀྱི་སྦྱོར་བ་
ཡིན་ན། ཐེག་དམན་གྱི་རྟོགས་རིགས་སུ་གནས་པས་ཁྱབ་ཅིང༌། སྔ་མ་ཕྱི་མའི་ཟིན་བྱེད་དུ་བྱའོ། །
གསུམ་པ་ཤུགས་བསྟན་གྱི་མཐོང་ལམ་ནི། ཉན་ཐོས་རྣམས་ཀྱིས་སྤྲོས་བྲལ་གྱི་རྣམ་པ་
ཅན་དེ་ལས་ཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་བསྒོམ་པར་བྱ་བའི་མཐོང་བའི་
ལམ་ནི་ཀུན་ཤེས་པ་ཉིད་ཀྱི་སྐབས་ལ་ཤུགས་བསྟན་གྱི་མཐོང་བའི་ལམ་ཡིན་ཏེ། དེ་ལྟ་བུའི་
བདེན་པ་མངོན་རྟོགས་ཡིན་པའི་ཕྱིར། གསུམ་པ་སྒོམ་ལམ་མི་སྟོན་པའི་རྒྱུ་མཚན་ནི། མཐོང་
ལམ་རྒྱས་བཤད་ཀྱི་གཞུང་གི་དེ་མ་ཐག་ཏུ་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་
ཚུལ་གྱིས་བསྒོམ་པའི་ཐེག་ཆེན་གྱི་སྒོམ་ལམ་ནི་མི་སྟོན་པའི་རྒྱུ་མཚན་ཡོད་དེ། ཉན་ཐོས་ཀྱི་ལམ་
མི་རྟག་སོགས་བཅུ་དྲུག་རྟོགས་པའི་ཡེ་ཤེས་ནི་བྱང་ཆུབ་སེམས་དཔས་ཤེས་མཐོང་གིས་བལྟས་
ནས་མངོན་སུམ་དུ་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བའི་ཚུལ་གྱིས་སྒོམ་པར་བྱ་བ་
མ་ཡིན་པའི་ཕྱིར།

གཉིས་པ་མཁྱེན་པ་གསུམ་གྱི་མཇུག་བསྡུ་བ་ལ། མཚམས་སྦྱར། རྩ་བ། འགྲེལ་པའོ།
དང་པོ་ནི། དེ་ལྟར་མཁྱེན་གསུམ་རྒྱས་པར་བསྟན་ནས་མངོན་པར་རྟོགས་པའི་དོན་མཐའ་དག་
སྡུད་པར་བྱེད་པ་ཐམས་ཅད་མཁྱེན་པ་ཉིད་གསུམ་གྱི་མཇུག་བསྡུ་བའི་ཕྱིར་གཞུང་འདིས་གསུངས།
གཉིས་པ་ནི། དེ་ལྟར་མཁྱེན་གསུམ་རྒྱས་པར་བསྟན་ནས། རབ་འབྱོར་འདི་ནི་ཆོས་གང་ཡང་
ཐོབ་པར་བྱེད་པ་མ་ཡིན་ཞེས་སོགས་གཞི་ཤེས་ཀྱི་མཇུག་སྡུད་སྟོན་པའི་མདོ་ཚིག་འདི་དང་།
རབ་འབྱོར་དེ་ལྟར་ཡུམ་ཁམས་གསུམ་ལས་འདའ་བར་བྱེད་པ་མ་ཡིན་ཞེས་སོགས་ཡང་ལམ་
ཤེས་ཀྱི་མཇུག་སྡུད་སྟོན་པའི་མདོ་ཚིག་འདི་དང་། ཡང་རབ་འབྱོར་ཡུམ་འདི་ནི་སངས་རྒྱས་ཀྱི་
ཆོས་རྣམས་ནས་རང་སངས་རྒྱས་ཀྱི་ཆོས་རྣམས་སྟེར་བར་བྱེད་པ་མ་ཡིན། འདོར་བར་བྱེད་པ་
མ་ཡིན་ཞེས་སོགས་རྣམ་མཁྱེན་གྱི་མཇུག་སྡུད་སྟོན་པའི་མདོ་ཚིག་ཡིན་ཏེ་ཚིག་རྣམ་པ་གསུམ་
པོ་འདི་ནི་ཆོས་ཅན། མཁྱེན་གསུམ་བརྗོད་བྱར་བྱས་པའི་གནས་སྐབས་གསུམ་པོ་དག་གི་མཇུག་
རྫོགས་པར་ཡོངས་སུ་བསྟན་པ་ཡིན་ཏེ། མཁྱེན་གསུམ་གྱི་མཇུག་སྡུད་སྟོན་པའི་ཡུམ་བར་མའི་
མདོ་ཚིག་ཡིན་པའི་ཕྱིར།  
གསུམ་པ་ནི། སྔར་བཤད་མ་ཐག་པའི་ཚུལ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་
གང་ལ་ཡང་འཇུག་པའམ་ཞེས་སོགས་རྣམ་
པའམ་ཞེས་སོགས་རྣམ་པ་ཐམས་ཅད་མཁྱེན་པ་ཉིད་ཀྱི་མཇུག་སྡུད་པའི་
ཚིག་འདི་དང༌། བཅོམ་ལྡན་འདས་འདི་ནི་གང་ལ་ཡང་ཆོས་ཐམས་ཅད་ལ་ཆགས་པ་མ་མཆིས་
ཞེས་སོགས་ལམ་ཤེས་པ་ཉིད་ཀྱི་མཇུག་སྡུད་པའི་ཚིག་འདི་དང༌། རབ་འབྱོར་སྟོང་པ་ཉིད་ནི་
རབ་ཏུ་མཇུག་པའམ་ལྡོག་པ་མེད་དོ་ཞེས་སོགས་ཐམས་ཅད་ཤེས་པ་ཉིད་ཀྱི་མཇུག་སྡུད་པའི་
ཚིག་འདི་སྟེ། དེ་ལྟར་ལེའུ་གསུམ་གྱི་མཇུག་སྡུད་པའི་ཚིག་དོན་ཚན་རྣམ་པ་གསུམ་པོ་ཆོས་
ཅན། མཁྱེན་པ་གསུམ་གྱི་མཇུག་ཡོངས་སུ་རྫོགས་པར་མཛད་པ་ཡིན་ཏེ། སྔར་མཁྱེན་གསུམ་
རྒྱས་པར་བསྟན་པ་དེའི་མཇུག་སྡུད་སྟོན་པའི་མདོ་ཚིག་ཡིན་པའི་ཕྱིར། གསུམ་པ་སྐབས་བསྡུ་བ་
ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་

ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་རྣམ་བཤད་ཚིག་དོན་རབ་
གསལ་ཞེས་བྱ་བ་ལས་སྐབས་གསུམ་པའི་རྣམ་པར་བཤད་པའོ། ། 
རྣམ་མཁྱེན་ཉེ་རྒྱུ་ལམ་ཤེས་རྣམ་པ་གསུམ། ། འི་
 རྣམ་པར་དག་བྱེད་ཐམས་ཅད་ཤེས་པ་ཉིད།
མཚོན་བྱེད་ཆོས་དགུ་ཡིས་ནི་བརྒྱན་ཏེ་བཤད། །
 བློ་ལྡན་རྣམས་ཀྱིས་གུས་པས་བླང་བར་འོས། ། 
གཉིས་པ་སྦྱོར་བ་བཞི་རྒྱས་པར་བཤད་པ་ལ། དབང་དུ་བྱེད་པ་རྒྱུ་འབྲས་དང་། བརྟན་པ་
རྒྱུ་འབྲས་སོ། །དང་པོ་ལ་དབང་དུ་བྱེད་པའི་རྒྱུ་རྣམ་ཀུན་སྦྱོར་བ། འབྲས་བུ་རྩེ་མོའི་སྦྱོར་བའོ། །
དང་པོ་ལ་འབྲེལ་བཀོད་པས་མཚམས་སྦྱར། ལེའུའི་གཞུང་བཤད། སྐབས་བསྡུ་བའོ།
 བསྒོམ་བྱའི་རྣམ་པ། 
དང་པོ་ནི། སྐབས་དང་པོ་གསུམ་དུ་མཁྱེན་གསུམ་བསྟན་ནས། ཡང་འདིར་ཀུན་མཁྱེན་
ཉིད་ནི་རྣམ་གསུམ་ཕྱིར། ཞེས་མཁྱེན་གསུམ་གྱི་རྣམ་པ་བསྟན་པ་ལ་ཟློས་པའི་སྐྱོན་མེད་དེ།
སྔར་རང་རྒྱུད་ལ་སྒོམ་པར་བྱ་བའི་ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི་ཡང་
རྣམ་མཁྱེན་གྱི་རྣམ་པ་བརྒྱ་དང་བཅུ་པོ་ཐམས་ཅད་དང་། ལམ་ཤེས་ཀྱི་རྣམ་པ་སོ་དྲུག་དང་།
གཞི་ཤེས་ཀྱི་རྣམ་པ་ཉེར་བདུན་ཏེ་རྣམ་པ་མ་ལུས་པ་བསྡུ་བའི་སྒོ་ནས་རྣམ་པ་ཀུན་མངོན་པར་
རྫོགས་པར་སྦྱོར་བ་བཤད་པས་བརྗོད་ཚུལ་དང་དགོས་པ་མི་འདྲ་བའི་ཁྱད་པར་ཡོད་པའི་ཕྱིར།
རྣམ་པ་མ་ལུས་པ་བསྡུས་ནས་བསྟན་པ་ལ་དགོས་པ་ཡོད་དེ། ཐམས་ཅད་མཁྱེན་པ་ཉིད་
གསུམ་སྒོམ་པར་བྱེད་པའི་ཆེད་ཡིན་པའི་ཕྱིར། མ་ལུས་པ་བསྒོམས་པ་ལ་དགོས་པ་ཡོད་དེ།
མཁྱེན་གསུམ་གྱི་རྣམ་པ་ལ་དབང་དུ་བྱ་བའི་ཆེད་ཡིན་པའི་ཕྱིར། 

གཉིས་པ་ལ། རྣམ་རྫོགས་སྦྱོར་བ་སྤྱིའི་རྣམ་གཞག །ཐར་པ་ཆ་མཐུན་ནས་བཟུང་སྟེ་རྒྱུད་
ལ་སྐྱེ་བའི་རིམ་པ་བཤད་པའོ། །དང་པོ་ལ་རྣམ་རྫོགས་སྦྱོར་བའི་ངོ་བོ། །སྦྱོར་བ་བསྒོམས་པའི་
སྐྱོན་ཡོན། སྦྱོར་བའི་མཚན་ཉིད་དོ། །དང་པོ་ལ། མི་མཐུན་ཕྱོགས་མ་ལུས་པའི་གཉེན་པོ་ཤེས་
པའི་ཡན་ལག་རྣམ་པའི་དབྱེ་བ། བདེན་འཛིན་དངོས་སུ་འཇོམས་བྱེད་ཀྱི་སྦྱོར་བ་ཁྱད་པར་ཅན་
ངོས་བཟུང་བའོ། ། 
སྒོམ་བྱེད་ཀྱི་སྦྱོར་བ། 
དང་པོ་ལ། མདོར་བསྟན། རྒྱས་པར་བཤད། དོན་བསྡུ་བའོ། །དང་པོ་ལ། རྩ་བ། འགྲེལ་
པའོ། །དང་པོ་ནི། གཞི་བདེན་པ་བཞིའི་སྟེང་གི་མི་རྟག་སོགས་བཅུ་དྲུག་ཤེས་པ་ཡི་ཡེ་ཤེས་
ཀྱི་བྱེ་བྲག་རྣམས་མི་མཐུན་པའི་ཕྱོགས་དེའི་ལོག་ཕྱོགས་ཀྱི་རྣམ་པ་ལེགས་པར་ཤར་བའི་སྒོ་
ནས་དེ་དག་འཇོམས་པར་བྱེད་པ་ཞེས་བྱ་བའི་སེམས་དཔའི་རྣལ་འབྱོར་ནི་ཆོས་ཅན། འདིར་
བསྟན་གཙོ་བོར་གྱུར་པའི་སྒོམ་བྱེད་གཉེན་པོའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། གཉེན་པོར་འཇོག་པའི་རྣམ་པ་དེ་ནི་རྣམ་པ་གསུམ་དུ་འདོད་དེ། ཀུན་མཁྱེན་ཉིད་ནི་རྣམ་
པ་གསུམ་དུ་ངེས་པའི་ཕྱིར། གཉིས་པ་ནི། ཕུང་པོ་མི་རྟག་པ་ལ་སོགས་པ་ལ་དམིགས་པའི་ཡེ་
ཤེས་ཀྱི་བྱེ་བྲག་རྣམས་མི་མཐུན་ཕྱོགས་དེའི་ལོག་ཕྱོགས་ཀྱི་རྣམ་པ་ཉིད་དུ་རྣམ་པར་བཞག་པ་
ནི་ཆོས་ཅན། དགོས་པ་ཡོད་དེ། ཕུང་པོ་རྟག་པ་ལ་སོགས་པར་འཛིན་པའི་མི་མཐུན་ཕྱོགས་ཀྱི་
གཉེན་པོའི་ཆོས་ཉིད་ཀྱི་ངོ་བོ་ཉིད་བསྒོམ་བྱེད་གཉེན་པོའི་མཚན་ཉིད་ཤེས་པའི་ཆེད་ཡིན་པའི་
ཕྱིར། གཉེན་པོའི་མཚན་ཉིད་ཀྱི་ཡན་ལག་ཤེས་པའི་རྣམ་པ་དེ་དག་ཀྱང་ཆོས་ཅན། རྣམ་པ་གསུམ་
ཁོ་ནར་བཞེད་དེ། རྣམ་པ་ཐམས་ཅད་མཁྱེན་པ་ཉིད་གསུམ་གྱི་བྱེ་བྲག་གིས་དེ་ལྟར་བརྗོད་པའི་ཕྱིར།
གཉིས་པ་རྒྱས་བཤད་ལ། གཞི་ཤེས་ཀྱི་རྣམ་པ། ལམ་ཤེས་ཀྱི་རྣམ་པ། རྣམ་མཁྱེན་གྱི་

རྣམ་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། གཉེན་པོའི་མཚན་ཉིད་
ཀྱི་རྣམ་པ་རྣམས་སྤྱིར་བསྟན་ནས། ད་ནི་ཁྱད་པར་དུ་ཕྱེ་ནས་འཆད། གཉིས་པ་ནི། ཤེར་ཕྱིན་
འདི་ནི་མ་མཆིས་པའི་ཕ་རོལ་ཏུ་ཕྱིན་པའོ་ཞེས་སྡུག་བསྔལ་རྟག་པར་མེད་པའི་རྣམ་པ་ནས་
བཟུང་སྟེ། ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ་ཞེས་ལམ་བདེན་གྱི་མི་གཡོ་བའི་
རྣམ་པའི་བར་སྟོན་པའི་མདོ་ཚིག་རྣམས་ཆོས་ཅན། གཞི་ཤེས་ཀྱི་རྣམ་པ་ཉེར་བདུན་བསྟན་ཏེ་
བདེན་པ་དང་པོ་གསུམ་པོ་ལ་བཞི་བཞི་དང་། ལམ་བདེན་ལ་རྣམ་པ་དེ་ནི་བཅོ་ལྔར་བཤད་པའི་
ཕྱིར། འདི་དག་གིས་ནི་སྡུག་བསྔལ་གྱི་རྣམ་པ་མི་རྟག་པའི་ཉེས་དམིགས་དང་། སྡུག་བསྔལ་
གསུམ་གྱིས་གདུངས་པའི་ཉེས་དམིགས་སེམས་པ་སོགས། སྐྱེས་བུ་འབྲིང་དང་ཐུན་མོང་བའི་
བསམ་པ་སྦྱོང་ཚུལ་སྟོན་ལ་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཉིད་ལ་
ལམ་བདེན་གྱི་རྣམ་པ་དང་པོ་བཞི་དང་། གཟུང་འཛིན་རྫས་གཞན་གྱིས་སྟོང་བར་མངོན་སུམ་
དུ་རྟོགས་པའི་མཉམ་གཞག་དང་། དེའི་རྗེས་ཀྱི་སྐབས་ལས་རྣམ་པ་ཕྱི་མ་བཅུ་གཅིག་ཏུ་ཕྱེ་བ་
ཡིན་ནོ། ། 
གསུམ་པ་ལ། བདེན་པ་དང་པོ་གསུམ་གྱི་རྣམ་པ། ལམ་བདེན་གྱི་རྣམ་པ། གྲངས་ཀྱི་དོན་
བསྡུ་བའོ། །དང་པོ་ནི། བདེན་པ་གསུམ་ཡོད་པ་དེ་ལ་ཐམས་ཅད་ཤེས་པ་ཉིད་གྱི་དབང་དུ་བྱས་
ནས་སྡུག་བསྔལ་རྟག་པར་མེད་པ་དང་། དོན་དམ་པར་མི་སྐྱེ་བ་དང་། དོན་གཞན་གྱི་བདག་
གིས་དབེན་པ་དང་། རང་གི་ངོ་བོར་གྱུར་པའི་བདག་གིས་མི་བརྫི་བ་དང་བཞི་སྟོན་པའི་ཡུམ་
བར་མའི་མདོ་ཚིག་ཆོས་ཅན། སྡུག་བདེན་གྱི་རྣམ་པ་བསྟན་ཏེ། མི་རྟག་པ་ལ་སོགས་པའི་སྡུག་
བསྔལ་སྟོང་བདག་མེད་ཀྱི་མཚན་ཉིད་བཞི་དག་བསྟན་པའི་ཕྱིར། སྡུག་བསྔལ་གྱི་རྒྱུ་སྲེད་པ་
དོན་དམ་པར་གནས་པ་མེད་པ་དང་། ཀུན་འབྱུང་དོན་དམ་པར་ནམ་མཁའ་དང་འདྲ་བ་དང༌།
རྟོག་དཔྱོད་དོན་དམ་པར་བརྗོད་དུ་མེད་པ་དང་། ཡང་སྲིད་ཀྱི་རྐྱེན་སྲེད་པ་དང་ཚོར་བ་དོན་དམ་
པར་མིང་མེད་པ་དང་བཞི་སྟོན་པའི་ཡུམ་བར་མའི་མདོ་ཚིག་ཆོས་ཅན། ཀུན་འབྱུང་གི་རྣམ་པ་

བསྟན་ཏེ། རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པ་བཞི་བསྟན་པའི་ཕྱིར། འགོག་པ་དོན་དམ་
སྡུག་བསྔལ་ཞི་བ་རྐྱེན་གྱིས་མི་འཕྲོགས་པ་དང༌། གྱ་ནོམ་པའི་ཐར་པར་འགྲོ་བ་མེད་པ་དང་།
པ་མི་ཟད་པ་དང་། དྲི་བྲལ་གྱི་འགོག་པ་སྐྱེ་བ་མེད་པའི་རྣམ་པ་དང་བཞི་སྟོན་པའི་ཡུམ་བར་
མའི་མདོ་ཚིག་ཆོས་ཅན། འགོག་བདེན་གྱི་རྣམ་པ་བསྟན་ཏེ། འགོག་པ། ཞི་བ། གྱ་ནོམ་པ།
ངེས་འབྱུང་གི་རྣམ་པ་བཞི་བསྟན་པའི་ཕྱིར། དེ་ལྟ་བུ་བཅུ་གཉིས་ནི་གོ་རིམས་བཞིན་དུ་སྡུག་
བསྔལ་ལ་སོགས་པའི་བདེན་པ་གསུམ་གྱི་རྣམ་པ་ཡིན་ཏེ། མདོ་དེ་དག་གིས་དོན་རྣམ་དངོས་
སུ་བསྟན་ནས་ཤེས་རྣམ་དོན་གྱིས་འཕངས་ནས་བསྟན་ཏོ། །དོན་ནི། སྡུག་བསྔལ་རྟག་པར་
མེད་པ་མངོན་སུམ་དུ་རྟོགས་པའི་བྱང་སེམས་ཀྱི་ཡེ་ཤེས་ཆོས་ཅན། སྡུག་བསྔལ་རྟག་པར་
འཛིན་པའི་སྒྲོ་འདོགས་ཀྱི་གཉེན་པོ་ཡིན་ཏེ། སྡུག་བསྔལ་མི་རྟག་པའི་རྣམ་པ་ལེགས་པར་ཤར་
ནས་སྒོམ་པར་བྱེད་ཅིང་། སྡུག་བསྔལ་རྟག་འཛིན་གྱི་སྒྲོ་འདོགས་ལ་གནོད་བྱེད་ཀྱི་ཡེ་ཤེས་ཡིན་
པའི་ཕྱིར་ཞེས་པའོ། །
གཉིས་པ་ལམ་བདེན་གྱི་རྣམ་པ་ལ། མདོར་བསྟན། རྒྱས་བཤད། དོན་བསྡུ་བའོ། །དང་
པོ་ནི། གཞི་ཤེས་ཀྱི་ལམ་བདེན་གྱི་རྣམ་པ་ཆོས་ཅན། གསུམ་དུ་ཡོད་དེ། ཉོན་མོངས་པའི་སྒྲིབ་
པའི་གཉེན་པོ་ཉིད་དུ་ཟག་པ་མེད་པའི་མཐོང་བའི་ལམ་གཅིག་དང་། རང་སངས་རྒྱས་དེ་དག་
གི་ཤེས་བྱའི་སྒྲིབ་པ་གཟུང་བར་རྟོག་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་
པ་དང་། མཐོང་བའི་ལམ་ཟག་པ་མེད་པ་གཉིས་རྣམས་ཡོད་པའི་ཕྱིར། གཞི་ཤེས་ཀྱི་རྣམ་པ་
སྟོན་པའི་སྐབས་འདིར་ཤེས་སྒྲིབ་གཟུང་རྟོག་གི་གཉེན་པོ་སྟོན་པ་ལ་འགལ་བ་མེད་དེ། ཐམས་
ཅད་ཤེས་པ་ཉིད་ཀྱིས་རང་སངས་རྒྱས་འཕགས་པ་རྣམས་ཀྱི་ལམ་ཀྱང་བསྡུས་པས་དེའི་གཉེན་
པོ་བསྟན་དགོས་པ་དེའི་ཕྱིར། སློབ་དཔོན་གྱིས་བཞེད་པ་འདི་ལ་ལོཙྪ་བ་ཆེན་པོས། གཞི་ཤེས་
ཀྱིས་རང་སངས་རྒྱས་ཀྱི་མངོན་རྟོགས་བསྡུས་པ་མི་འཐད་དེ། འདི་རྣམས་གཞི་ཤེས་ཀྱི་དམིགས་
ཡུལ་དུ་གྱུར་པའི་ལམ་བདེན་གྱི་རྣམ་པ་དངོས་སུ་བསྟན་པ་ཡིན་གྱི། ལམ་བདེན་གྱི་རྣམ་པ་ལ་

དམིགས་པའི་གཞི་ཤེས་ཀྱི་ངོ་བོ་དངོས་སུ་སྟོན་བྱེད་ཡིན་པ་གང་ཞིག །གཞི་ཤེས་ཀྱི་དམིགས་
པ་གཞི་ཤེས་སུ་བསྡུས་པ་མི་འཐད་པའི་ཕྱིར། གསུང་ན་ཡང་སྐྱོན་མེད་དེ། སྐབས་འདིར་བྱང་
ཆུབ་སེམས་དཔའི་གཞི་ཤེས་ཀྱི་ངོ་བོར་གྱུར་པའི་ཤེས་རྣམ་ཉེར་བདུན་དངོས་སུ་བསྟན་དགོས་
པའི་ཕྱིར་ཏེ། 
གཉིས་པ་རྒྱས་བཤད་ལ། ཉོན་སྒྲིབ་ཀྱི་གཉེན་པོ་ཟག་མེད། ཤེས་སྒྲིབ་གཟུང་རྟོག་གི་གཉེན་
པོ་ཟག་བཅས། ཤེས་སྒྲིབ་གཟུང་རྟོག་གི་གཉེན་པོ་ཟག་མེད་གསུམ། དང་པོ་ནི། ལམ་གསུམ་
ཡོད་པ་དེ་ལ་ལམ་དང་པོ་ཉོན་སྒྲིབ་ཀྱི་གཉེན་པོ་མཐོང་ལམ་ལ་རྣམ་པ་བཞི་ཡོད་དེ། བྱེད་པ་
པོའི་གང་ཟག་གིས་བདག་མེད་པར་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་ནི་
ལམ་བདེན་གྱི་ལམ་གྱི་རྣམ་པ་དང་། དེ་བཞིན་དུ་ཤེས་པ་པོའི་གང་ཟག་གི་བདག་མེད་པ་དང༌།
འཕོ་བ་པོའི་གང་ཟག་གི་བདག་མེད་པ་དང༌། ཉོན་མོངས་འདུལ་བ་པོའི་གང་ཟག་གི་བདག་
མེད་པར་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་ནི་གོ་རིམས་བཞིན་དུ་ལམ་
བདེན་གྱི་རིགས་པ་དང་། སྒྲུབ་པ་དང་། ངེས་འབྱིན་གྱི་རྣམ་པ་ལ་སོགས་པའི་མཚན་ཉིད་དག་
ཡིན་པའི་ཕྱིར། 
གཉིས་པ་ནི། ལམ་གཉིས་པ་ལ་ཕྱི་དོན་མེད་པར་རྟོགས་པའི་བྱང་སེམས་ཀྱི་སྒོམ་ལམ་
རྗེས་ཐོབ་ཡེ་ཤེས་ཆོས་ཅན། སྤྱིར་ཤེས་བྱའི་སྒྲིབ་པ་གཟུང་རྟོག་གི་གཉེན་པོར་གྱུར་པ་ཡིན་ཏེ།
གོ་རིམས་བཞིན་དུ། རྨི་ལམ་བཞིན་ཕྱི་རོལ་གྱི་དོན་ངོ་བོ་ཉིད་མེད་པ་དང་། སྒྲ་བརྙན་བཞིན་
ཕྱི་རོལ་གྱི་དོན་མ་སྐྱེས་པ་དང༌། མིག་ཡོར་བཞིན་ཕྱི་རོལ་གྱི་དོན་མ་འགགས་པ་དང་། སྨིག་
རྒྱུ་བཞིན་ཕྱི་རོལ་གྱི་དོན་གཟོད་མ་ནས་ཞི་བ་དང་། སྒྱུ་མའི་རྣམ་པ་བཞིན་ཕྱི་རོལ་གྱི་དོན་རང་
བཞིན་གྱིས་མྱ་ངན་ལས་འདས་པའི་མཚན་ཉིད་ཅན་དུ་རྟོགས་ཤིང་། ཕྱི་དོན་མེད་བཞིན་དུ་
སྣང་བའི་འཁྲུལ་སྣང་ཙམ་དུ་ཁྱོད་ཀྱི་བློ་དེའི་སྟོབས་ཀྱིས་རྟོགས་པའི་ཕྱིར། གསུམ་པ་ནི། ལམ་

གསུམ་པ་ཕྱི་དོན་མེད་པར་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་མཉམ་གཞག་
ཡེ་ཤེས་ཆོས་ཅན། གོ་རིམས་བཞིན་དུ་ཤེས་སྒྲིབ་གཟུང་བའི་རྣམ་པར་རྟོག་པ་རྣམས་ཀྱི་སོ་
སོར་ངེས་པའི་གཉེན་པོར་གྱུར་པ་དག་ཡིན་ཏེ། ཤེས་སྒྲིབ་གཟུང་བར་རྟོག་པ་ཕྱི་རོལ་དོན་དུ་
ཞེན་པའི་ཆགས་སོགས་ཀྱི་ཀུན་ནས་ཉོན་མོངས་པ་དང་། དད་སོགས་ཀྱི་རྣམ་པར་བྱང་བ་
དང༌། ཉོན་མོངས་པའི་བག་ཆགས་ཀྱིས་གོས་པ་དང་། གཟུགས་ལ་སོགས་པའི་དབྱེ་བའི་སྤྲོས་
པ་དང་། རང་གི་རྟོགས་པ་ལ་རོ་མྱང་བའི་རློམས་པ་དང་། རྟོགས་པ་དེ་ཉིད་ཐོབ་ཟིན་ཡོངས་
སུ་ཉམས་པར་ཞེན་པའི་གཉེན་པོ་ཡིན་པའི་ཕྱིར། ཕྱི་རོལ་དོན་དུ་ཞེན་པའི་ཀུན་ནས་ཉོན་མོངས་
མེད་པར་མངོན་སུམ་དུ་རྟོགས་པ་དང༌། ཕྱི་རོལ་དོན་གྱི་རྣམ་པར་བྱང་བ་མེད་པ་དང་། བག་
ཆགས་ཀྱིས་གོས་པ་མེད་པ་དང་། དོན་གྱིས་དབྱེ་བའི་སྤྲོས་པ་མེད་པ་དང་། རྟོགས་པས་རོ་མྱང་
བའི་རློམས་པ་མེད་པ་དང༌། ཐོབ་ཟིན་ཉམས་པ་མེད་པའི་མི་གཡོ་བའི་རྣམ་པ་གཟུང་བ་དོན་
གཞན་མེད་པར་མངོན་སུམ་དུ་རྟོགས་པའི་ཕྱིར། གསུམ་པ་དོན་བསྡུ་བ་ནི། དེ་ལྟར་ན་ལམ་གྱི་
བདེན་པ་ལ་རྣམ་པ་བཅོ་ལྔ་སྟེ་ཞེས་སོ། །ཡང་གསུམ་པ་དོན་བསྡུ་བ་ནི། སྤྱིར་ན་ཐམས་ཅད་
ཤེས་པ་ཉིད་ཀྱི་རྣམ་པ་ཉི་ཤུ་རྩ་བདུན་ཡིན་ནོ་ཞེས་སོ། ། 
གཉིས་པ་ལམ་ཤེས་ཀྱི་རྣམ་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། གཞི་
ཤེས་ཀྱི་རྣམ་པ་དེའི་འོག་ཏུ་ལམ་ཤེས་ཀྱི་རྣམ་པ་འཆད། གཉིས་པ་ནི། ལམ་ཤེས་ཀྱི་རྣམ་པ་སོ་
དྲུག་ཡོད་དེ། གོ་རིམས་བཞིན་དུ་རྒྱུ་ཀུན་འབྱུང་བདེན་པ་ལ་དམིགས་པའི་ལམ་ཤེས་ཀྱི་རྣམ་
པ་དེ་དག་བརྒྱད་དང༌། ལམ་བདེན་ལ་དམིགས་པ་བདུན་དང་། སྡུག་བསྔལ་ལ་དམིགས་པ་
ལྔ་དང་། འགོག་པ་ལ་དམིགས་པ་བཅུ་དྲུག་ཅེས་ཡུམ་གྱི་མདོས་བསྒྲགས་པའི་ཕྱིར། །
གསུམ་པ་ལ་སྤྱིར་བསྟན། སོ་སོར་བཤད། སྤྱིའི་དོན་བསྡུ་བའོ། །དང་པོ་ལམ་ཤེས་ཀྱི་རྣམ་
པ་སོ་དྲུག་ཡོད་དེ། ཀུན་འབྱུང་བ་དང་། ལམ་དང་། སྡུག་བསྔལ་བ་དང་། འགོག་པའི་བདེན་པ་
ལ་བརྟེན་པའི་ལམ་ཤེས་ཀྱི་རྣམ་པ་གྲངས་བཞིན་དུ་རྣམ་པ་བརྒྱད་དང༌། བདུན་དང་། ལྔ་དང་

བཅུ་དྲུག་ཞེས་བྱ་བ་ལ་སོགས་པ་ཁོང་དུ་ཆུད་པར་བྱ་བའི་ཕྱིར། བདེན་བཞིའི་གོ་རིམས་འདི་
ལྟར་བསྟན་པ་ལ་དགོས་པ་ཡོད་དེ། འཁོར་བར་འཇུག་པའི་རིམ་པ་ཀུན་ནས་ཉོན་མོངས་པའི་
ཕྱོགས་ལ་བརྟེན་ནས་ཀུན་འབྱུང་བའི་བདེན་པ་རྒྱུ་དང་སྡུག་བསྔལ་འབྲས་བུར་ཤེས་པའི་ཆེད་
དང་། འཁོར་བ་ལས་ལྡོག་པའི་རིམ་པ་གཅིག་ཤོས་ཀྱི་ཕྱོགས་རྣམ་བྱང་ལ་བརྟེན་ནས་ལམ་གྱི་
བདེན་པ་དག་ནི་རྒྱུ་ཡིན་ལ་འགོག་པའི་བདེན་པ་དག་ནི་འབྲས་བུ་ཡིན་པར་ཤེས་པའི་ཆེད་དུ་
རྒྱུ་འབྲས་དོན་གྱི་རིམ་པའི་སྒོ་ནས་བསྟན་པའི་ཕྱིར།
གཉིས་པ་ལ། ཀུན་འབྱུང་སྤང་གཉེན་གྱི་སྒོ་ནས་བསྟན། ལམ་བདེན་དམ་བཅའ་དང་འཐད་
པའི་སྒོ་ནས་བསྟན། སྡུག་བསྔལ་རང་སྤྱིའི་མཚན་ཉིད་ཀྱི་སྒོ་ནས་བསྟན། འགོག་པ་ཕན་ཡོན་
གྱི་སྒོ་ནས་བསྟན་པའོ། །དང་པོ་ནི། དེ་ལ་བྱང་སེམས་མཐོང་ལམ་བའི་རྒྱུད་ཀྱི་བདག་མེད་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། གོ་རིམས་བཞིན་དུ་ཀུན་འབྱུང་གི་རྒྱུའི་རྣམ་པ་
གང་ཡིན་པ་སྟེ་ཡུལ་ལ་སྲེད་པའི་འདུན་པ་དང་། མི་འབྲལ་བར་སྲེད་པའི་འདོད་ཆགས་དང༌།
ཡང་སྲིད་ལ་དགའ་བའི་སྲེད་པའི་གཉེན་པོ་ཡིན་ཏེ། འདོད་ཡོན་ཐོབ་པར་འདོད་པའི་འདོད་
ཆགས་དང་བྲལ་བ་དང་། དེ་ལ་ཞེན་པའི་ཚུལ་གྱིས་མི་གནས་པ་དང་། ཡང་སྲིད་ལ་དགའ་
བའི་སྲིད་པ་ཞི་བའི་མཁྱེན་པ་ཡིན་པའི་ཕྱིར། དེ་ཆོས་ཅན། ཀུན་འབྱུང་བ་གང་ཡིན་པ་སྟེ། འདོད་
ཆགས་དང་། ཞེ་སྡང་དང་། གཏི་མུག་གི་གཉེན་པོ་ཡིན་ཏེ། འདོད་ཆགས་ཀྱི་ཞེན་ཡུལ་མེད་པ་
དང་། ཞེ་སྡང་གི་ཞེན་ཡུལ་མེད་པ་དང་། གཏི་མུག་གི་ཞེན་ཡུལ་མེད་པར་མངོན་སུམ་དུ་རྟོགས་
པའི་ཡེ་ཤེས་ཡིན་པའི་ཕྱིར། དེ་ཆོས་ཅན། རབ་ཏུ་སྐྱེ་བ་གང་ཡིན་པ་སྟེ་གཙང་བདེ་རྟག་བདག་
ལ་སོགས་པར་ཞེན་པའི་ཀུན་ཏུ་རྟོག་པའི་གཉེན་པོ་ཡིན་ཏེ། ཚུལ་མིན་ཡིད་བྱེད་ཀྱི་ཉོན་མོངས་
པའི་ཞེན་ཡུལ་མེད་པར་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། རྐྱེན་
གང་ཡིན་པ་སྟེ། རང་དབང་བའི་སེམས་ཅན་མངོན་པར་ཞེན་པའི་གཉེན་པོ་ཡིན་ཏེ། རང་དབང་
བའི་སེམས་ཅན་མེད་པའི་རྣམ་པ་དག་ནི་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། རྒྱུ་

ཀུན་འབྱུང་བདེན་པ་ལ་བརྟེན་པའི་ལམ་ཤེས་ཀྱི་རྣམ་པ་བརྒྱད་ཡིན་ཏེ། སྔར་བཤད་པ་དེ་རྣམས་
ཀྱི་གཉེན་པོར་གྱུར་པ་གསུམ་དང་གསུམ་དང་གཅིག་དང་གཅིག་ཡོད་པ་དེ་ལྟ་ནའི་ཕྱིར།
གཉིས་པ་ནི། བྱང་སེམས་ཀྱི་མཐོང་ལམ་ཆོས་ཅན། གོ་རིམས་བཞིན་དུ་སེམས་ཅན་ཐམས་
ཅད་ལ་ཐར་པའི་གོ་སྐབས་འབྱེད་པའི་ལམ་ཡིན་ཏེ། སེམས་ཅན་ཚད་མེད་པ་ལ་ཐར་པའི་གོ་
སྐབས་འབྱེད་པའི་ལམ་ཡིན་པའི་ཕྱིར། དེ་ཇི་ལྟར་སེམས་ཅན་ཐམས་ཅད་ལ་ཐར་པའི་གོ་སྐབས་
འབྱེད་པ་ཡིན་ཞེ་ན། དེ་འབྱེད་པ་ཡིན་ཏེ། འཁོར་འདས་ཀྱི་མཐའ་གཉིས་དང་མ་འབྲེལ་བར་
འབྱེད་པའི་ཕྱིར། དེ་ཆོས་ཅན། རིགས་པ་གང་ཡིན་པའི་རྣམ་པ་ཡིན་ཏེ། ཆོས་རྣམས་བདེན་
སྟོང་དུ་ཐ་མི་དད་པའི་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཇི་ལྟར་རིགས་པ་
ཡིན་ཞེ་ན། རྟགས་སྔ་མ་གྲུབ་སྟེ། ཉན་རང་གི་ལམ་མཆོག་ཏུ་འཛིན་པ་མེད་པར་སྤྲོས་བྲལ་དུ་
མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། སྒྲུབ་པ་གང་ཡིན་པའི་རྣམ་པ་ཡིན་ཏེ། བདེན་
པར་རྣམ་པར་མི་རྟོག་པའི་ཡེ་ཤེས་ཡིན་པའི་ཕྱིར། ཇི་ལྟར་སྒྲུབ་པ་ཡིན་ཞེ་ན། བདེན་པར་རྣམ་
པར་མི་རྟོག་པ་ཡིན་ཏེ། ཆོས་རྣམས་དོན་དམ་པར་གཞལ་དུ་མེད་པར་རྟོགས་པའི་ཡེ་ཤེས་ཡིན་
པའི་ཕྱིར། ངེས་པར་འབྱིན་པ་གང་ཡིན་པའི་རྣམ་པ་ཡིན་ཏེ། ཆོས་རྣམས་དོན་དམ་པར་ཆགས་
པ་མེད་པའི་རྣམ་པར་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ལམ་གྱི་བདེན་པ་ལ་
དམིགས་པའི་ལམ་ཤེས་ཀྱི་རྣམ་པ་བདུན་ཡིན་ཏེ། སྔར་བཤད་པ་རྣམས་ཀྱི་ངོ་བོ་ཉིད་གཉིས་
དང་གཉིས་དང་གཉིས་དང་གཅིག་ཡོད་པ་དེ་ལྟར་ནའི་ཕྱིར། 
གསུམ་པ་ནི། ཉེར་ལེན་གྱི་ཕུང་པོ་ལྔ་ཆོས་ཅན། མི་རྟག་པ་ཡིན་ཏེ། སྐད་ཅིག་གིས་འཇིག་
པའི་ཕྱིར། སྡུག་བསྔལ་བ་ཡིན་ཏེ། འདུ་བྱེད་ཀྱི་སྡུག་བསྔལ་གྱིས་ཁྱབ་པའི་ཕྱིར། སྟོང་པ་ཡིན་
ཏེ། བྱེད་པ་པོའི་བདག་དོན་གཞན་གྱིས་དབེན་པའི་ཕྱིར། བདག་མེད་པའི་རྣམ་པ་ཡིན་ཏེ། གང་
ཟག་གི་བདག་གི་ངོ་བོར་མ་གྲུབ་པའི་ཆོས་ཡིན་པའི་ཕྱིར། ལྔ་པ་མཚན་ཉིད་མེད་པའི་རྣམ་པའི་
ངོ་བོ་ཡིན་ཏེ། ངོ་བོ་བདེན་པས་སྟོང་པའི་རྣམ་པ་ཡིན་པའི་ཕྱིར། སྡུག་བསྔལ་གྱི་བདེན་པ་ལ་

དམིགས་པའི་ལམ་ཤེས་ཀྱི་རྣམ་པ་ལྔ་ཡིན་ཏེ། སྒྲུབ་ཟིན་པ་དེ་ལྟར་ནའི་ཕྱིར། བཞི་པ་ནི། ཉོན་
མོངས་པ་དང་བྲལ་བའི་འགོག་པའི་རྣམ་པའི་ངོ་བོ་ཉིད་ཆོས་ཅན། ནང་དང་ཕྱི་དང་གཉིས་ཀའི་
སྟོང་པ་ཉིད་ཀྱི་རྣམ་པ་སྟེ་གསུམ་ཡོད་དེ། ནང་དང་ཕྱི་དང་གཉིས་ཀའི་དངོས་པོ་རྣམས་ལ་བདེན་
ཞེན་བཀག་པས་རབ་ཏུ་ཕྱེ་བའི་བྲལ་བ་རྣམས་ཡོད་པའི་ཕྱིར། ཉོན་མོངས་པའི་ས་བོན་ཞི་བའི་
ངོ་བོ་ཉིད་ཀྱི་འགོག་པ་ཆོས་ཅན། སྟོང་པ་ཉིད་སྟོང་པ་ཉིད་ནས་དོར་བ་མེད་པ་སྟོང་པ་ཉིད་ཀྱི་
རྣམ་པའི་བར་བརྒྱད་ཡོད་དེ། ། བདེན་པར་བཏགས་པའི་བདག་སྟོང་པ་ཉིད་དང༌། སྣོད་ཀྱི་
འཇིག་རྟེན་དང་དོན་དམ་པ་དང་འདུས་བྱས་དང་འདུས་མ་བྱས་པ་དག་རྟག་པ་དང་ཆད་པའི་
མཐའ་དང་། འཁོར་བ་ཐོག་མ་དང་ཐ་མ་མེད་པ་དང་། རྟོགས་པའི་ཆོས་དོར་བ་མེད་པ་ལ་བདེན་
པར་མངོན་པར་ཞེན་པ་དགག་པས་རབ་ཏུ་ཕྱེ་བའི་བྲལ་བ་རྣམས་ཡོད་པའི་ཕྱིར། གྱ་ནོམ་པའི་
རྣམ་པ་ཆོས་ཅན། རང་བཞིན་སྟོང་པ་ཉིད་ཀྱི་རྣམ་པ་ཡིན་ཏེ། གཞན་གྱིས་ཀུན་བཏགས་པའི་
བྱེད་པ་པོར་ཞེན་པ་དགག་པས་རབ་ཏུ་ཕྱེ་བའི་བྲལ་བ་ཡིན་པའི་ཕྱིར།
ངེས་པར་འབྱུང་བའི་རྣམ་པ་ཆོས་ཅན། ཆོས་ཐམས་ཅད་དང་། རང་གི་མཚན་ཉིད་དང་།
མི་དམིགས་པ་སྟོང་པ་ཉིད་ཀྱི་རྣམ་པ་སྟེ། ཇི་ལྟར་ངེས་པར་འབྱུང་བའི་ཚུལ་གསུམ་ཡོད་དེ།
གཟུགས་ནས་རྣམ་མཁྱེན་གྱི་བར་ཡུལ་དུ་འཁྲུལ་པའི་བདག་ཉིད་བདེན་པར་བཏགས་པ་དང་
གཟུགས་སུ་རུང་བ་མཚན་ཉིད་དུ་བདེན་པར་བཟུང་ནས་འཁྲུལ་པ་དང་། འདས་མ་འོངས་པ་
སོགས་དུས་སུ་འཁྲུལ་པ་རྣམས་ལ་བདེན་ཞེན་དགག་པས་རབ་ཏུ་ཕྱེ་བའི་བྲལ་བ་ཡིན་པའི་
ཕྱིར། གང་ངེས་པར་འབྱུང་བའི་རྣམ་པ་ཁོ་ན་ཆོས་ཅན། དངོས་པོ་མེད་པའི་ངོ་བོ་ཉིད་སྟོང་པ་
ཉིད་ཀྱི་རྣམ་པ་གཅིག་ཡོད་དེ། བདེན་པར་གྲུབ་པར་ཞེན་པའི་ངོ་བོ་ཉིད་དགག་པས་རབ་ཏུ་ཕྱེ་
བའི་བྲལ་བ་ཡིན་པའི་ཕྱིར། དེ་ལྟར་ན་འགོག་པའི་བདེན་པའི་རྣམ་པ་ལ་དམིགས་པའི་ལམ་
ཤེས་ཀྱི་རྣམ་པ་བཅུ་དྲུག་ཡིན་པ་སྟེ་ཡོད་པ་ཡིན་ནོ།
གསུམ་པ་གྲངས་ཀྱི་སྒོ་ནས་དོན་བསྡུ་བ་ནི། སྤྱིར་ནི་ལམ་ཤེས་པ་ཉིད་ཀྱི་རྣམ་པ་སུམ་ཅུ་

རྩ་དྲུག་ཡོད་དེ། དེ་ལྟར་བསྒྲུབས་ཟིན་པའི་ཕྱིར། སྐབས་འདིར་ཆོས་ཉིད་བཅུ་དྲུག་དང་། འགོག་
བདེན་གྱི་རྣམ་པ་བཅུ་དྲུག་སྦྱར་ནས་བསྟན་པ་ནི། འགོག་བདེན་སྟོང་པ་ཉིད་དང་། སྟོང་ཉིད་
འགོག་བདེན་དུ་བསྟན་པ་མ་ཡིན་གྱི། ཆོས་ཅན་བཅུ་དྲུག་གི་ཆོས་ཉིད་གློ་བུར་གྱི་དྲི་མ་དང་བྲལ་
བའི་འགོག་བདེན་བཅུ་དྲུག་སྟོན་པ་ཡིན་ལ། དེའི་དགོས་པ་ནི། འགོག་བདེན་དང་ཆོས་ཉིད་
ཞི་བའི་རྣམ་པར་མཚུངས་པ་ཤས་ཆེ་བའི་ཆ་ནས་ཡིན་ནོ། ། 
གསུམ་པ་རྣམ་མཁྱེན་གྱི་རྣམ་པ་ལ། མདོར་བསྟན། རྒྱས་པར་བཤད་པའོ། །དང་པོ་ལ་
མཚམས་སྦྱར། རྩ་བ། འགྲེལ་པའོ། །དང་པོ་ནི། ལམ་ཤེས་ཀྱི་རྣམ་པ་བཤད་པ་དེའི་འོག་ཏུ་
རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་དེ་འཆད། གཉིས་པ་ནི། བཅོམ་ལྡན་འདས་ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ནི་དྲན་པ་ཉེ་བར་བཞག་པའི་ཕ་རོལ་ཏུ་ཕྱིན་པའོ། །བཅོམ་ལྡན་
འདས་ཀྱིས་བཀའ་སྩལ་པ་ལུས་དང་། ཚོར་བ་དང་སེམས་དང་ཆོས་དམིགས་སུ་མེད་པའི་ཕྱིར་
ཞེས་དྲན་པ་ཉེར་གཞག་ནས་བཟུང་སྟེ། ཡུམ་འདི་ནི་སངས་རྒྱས་ཀྱི་ཕ་རོལ་ཏུ་ཕྱིན་པའོ། །
བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་རྣམ་པ་ཐམས་ཅད་དུ་འཚང་རྒྱ་བའི་
ཕྱིར་རོ་ཞེས་པའི་བར་སངས་རྒྱས་ཀྱི་རྣམ་པའི་མཐར་ཐུག་པ་རྣམས་ཆོས་ཅན། སྡེ་ཚན་གསུམ་
དུ་ཡོད་དེ། སློབ་མ་ཉན་ཐོས་ལ་ཡོད་པ་དང་རྗེས་སུ་མཐུན་པ་རིམ་པ་བཞིན་དུ་སུམ་ཅུ་རྩ་
བདུན་དང་། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པ་སུམ་ཅུ་སོ་བཞི། སངས་
རྒྱས་རྣམས་ཁོ་ན་ལ་ཡོད་པ་སུམ་ཅུ་རྩ་དགུ་དག་ཏུ་བཞེད་པའི་ཕྱིར། རྣམ་མཁྱེན་ཉིད་ལ་གསུམ་དུ་
འབྱེད་པའི་རྒྱུ་མཚན་ཡོད་དེ། གང་ཟག་གསུམ་གྱི་རྒྱུད་ལ་ཡོད་པའི་ལམ་གྱི་བདེན་པའི་རྗེས་
སུ་མཐུན་པར་ཀུན་མཁྱེན་གསུམ་དུ་ཕྱེ་བས་ན་གསུམ་ཡོད་པའི་ཕྱིར། གསུམ་པ་ནི། དྲན་པ་ཉེ་
བར་བཞག་པ་ནས་བཟུང་སྟེ་སངས་རྒྱས་ཀྱི་རྣམ་པའི་མཐར་ཐུག་པ་རྣམས་ནི་ཆོས་ཅན། རིགས་
གསུམ་དུ་ཡོད་དེ། ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་ལམ་ཡིན་པའི་སྒོ་ནས་
གྲངས་བཞིན་དུ་ཉན་ཐོས་རྣམས་ལ་རྣམ་པ་སུམ་ཅུ་རྩ་བདུན་དང་། བྱང་ཆུབ་སེམས་དཔའ་རྣམས་

ལ་སུམ་ཅུ་རྩ་བཞི་དང་། སངས་རྒྱས་རྣམས་ལ་སུམ་ཅུ་རྩ་དགུར་ཡོད་པ་དང་རྗེས་སུ་མཐུན་
པར་བརྒྱ་དང་བཅུར་བཞེད་དོ་ཞེས་བྱ་བ་ཡིན་པའི་ཕྱིར། སྡེ་ཚན་གསུམ་དུ་འབྱེད་པའི་རྒྱུ་མཚན་
ཡོད་དེ། རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་ཐམས་ཅད་ཀྱི་ཡོན་ཏན་
གྱི་རིགས་རྣམས་ཡར་ལྡན་གྱི་ཚུལ་དུ་བསྡུས་པའི་ཕྱིར། 
གཉིས་པ་རྒྱས་བཤད་ལ། ཉན་ཐོས་དང་རྗེས་སུ་མཐུན་པའི་གཞི་ཤེས་ཀྱི་རྣམ་པ་བྱང་ཆུབ་
སེམས་དཔའ་ལ་ཡོད་པ་དང་རྗེས་སུ་མཐུན་པའི་ལམ་ཤེས་ཀྱི་རྣམ་པ། ཐུན་མོང་མ་ཡིན་པའི་
རྣམ་མཁྱེན་གྱི་རྣམ་པའོ། །དང་པོ་ལ་སོ་སོར་བཤད་པ། དོན་བསྡུ་བའོ། །དང་པོ་ནི། མཁྱེན་པ་
གསུམ་ཡོད་པ་དེ་ལ་ཐམས་ཅད་ཤེས་པ་ཉིད་ལ་སྡེ་ཚན་བདུན་ཡོད་པའི་དང་པོར་དངོས་པོ་ལ་
ཡོངས་སུ་རྟོག་པའི་ལམ་ལ་དྲན་པ་ཉེ་བར་བཞག་པའི་རྣམ་པ་བཞི་ཡོད་དེ། ཟག་བཅས་ཀྱི་
ལུས་མི་གཙང་བ་དང་། ཚོར་བ་སྡུག་བསྔལ་བ་དང་། སེམས་མི་རྟག་པ་དང་། ཆོས་བདག་མེད་པ་
རང་གི་མཚན་ཉིད་དང༌། མི་རྟག་སྡུག་བསྔལ་སྟོང་བདག་མེད་བདེན་པས་སྟོང་པ་སྤྱིའི་མཚན་
ཉིད་ཀྱིས་ཤེས་པས་ཡོངས་སུ་བརྟགས་པ་དེ་ཉིད་ལ་དྲན་པས་ཡང་དང་ཡང་དུ་གཏོད་པར་བྱེད་
པ་བཞི་ཡོད་པའི་ཕྱིར། དེ་ལྟར་བརྟགས་པ་ལ་དགོས་པ་ཡོད་དེ། བདེན་པ་བཞིའི་འདོར་ལེན་
ལ་འཇུག་པར་བྱ་བའི་ཆེད་ཡིན་པའི་ཕྱིར། དྲན་པ་ཉེར་གཞག་བཤད་ཟིན་པ་དེའི་འོག་ཏུ་རྩོལ་
བ་ལས་བྱུང་བའི་ལམ་ལ་ཡང་དག་པར་སྤོང་བའི་རྣམ་པ་བཞི་སྟོན་པའི་རྒྱུ་མཚན་ཡོད་དེ།
བདེན་པ་བཞི་འདོར་ལེན་ལ་ཞུགས་པས་སྤང་གཉེན་བླང་དོར་བྱེད་པར་ཞུགས་པ་ལ་སྤྲོ་བའི་
བརྩོན་འགྲུས་འབྱུང་བའི་ཕྱིར། 
ཡང་དག་སྤོང་བ་བཞི་ཡོད་དེ། གོ་རིམས་བཞིན་དུ་མི་དགེ་བ་སྐྱེས་པ་ཡང་དག་པར་སྤོང་
བ་དང་། མ་སྐྱེས་པ་མི་བསྐྱེད་པ་དང་། དགེ་བ་སྐྱེས་པ་སྤེལ་བ་དང་། མ་སྐྱེས་པ་སྐྱེས་པའི་རྒྱུའི་
བརྩོན་འགྲུས་ཀྱི་ངོ་བོར་གྱུར་པ་བཞི་ཡོད་པའི་ཕྱིར། ཏིང་ངེ་འཛིན་ཡོངས་སུ་སྤྱོད་པའི་ལམ་ལ་
རྫུ་འཕྲུལ་གྱི་རྐང་པའི་རྣམ་པ་འཇོག་པའི་རྒྱུ་མཚན་ཡོད་དེ། སྤང་གཉེན་ལ་བླང་དོར་བྱེད་པའི་

བརྩོན་འགྲུས་དང་ལྡན་པ་ནི་ཏིང་ངེ་འཛིན་གྱིས་སེམས་ལས་སུ་རུང་བ་ཉིད་དུ་བྱེད་པའི་ཕྱིར།
རྫུ་འཕྲུལ་གྱི་རྐང་པའི་རྣམ་པ་བཞི་ཡོད་དེ། འདུན་པའི་ཏིང་ངེ་འཛིན་ལ་བརྟེན་ནས་སེམས་རྩེ་
གཅིག་པ་ཉིད་ལ་རེག་པ་དང་། བརྩོན་འགྲུས་ལ་བརྟེན་ནས་སེམས་རྩེ་གཅིག་པ་ཉིད་ལ་རེག་
པ་དང༌། སེམས་པའི་ཏིང་ངེ་འཛིན་བསྒོམ་པའི་སྐྱེས་ཐོབ་ལ་བརྟེན་ནས་སེམས་རྩེ་གཅིག་པ་
ཉིད་ལ་རེག་པ་དང་། དཔྱོད་པའི་ཏིང་ངེ་འཛིན་གཞན་གྱིས་བསྟེན་པའི་ཆོས་རབ་ཏུ་རྣམ་འབྱེད་
ལ་བརྟེན་ནས་སེམས་རྩེ་གཅིག་པ་ཉིད་ལ་རེག་པ་སྤོང་བའི་འདུ་བྱེད་བརྒྱད་དང་ལྡན་པའི་ཏིང་
ངེ་འཛིན་ཡོད་པའི་ཕྱིར། རྫུ་འཕྲུལ་གྱི་རྐང་པའི་འོག་ཏུ་མངོན་པར་རྟོགས་པར་སྦྱོར་བའི་ལམ་
ལ་དབང་པོའི་རྣམ་པ་ལྔ་འཆད་པའི་རྒྱུ་མཚན་ཡོད་དེ། ཏིང་ངེ་འཛིན་གྱིས་སེམས་ཡོངས་སུ་
སྦྱངས་བ་བྱས་པ་ལ་དབང་པོའི་ངོ་བོར་གྱུར་པའི་དྲོ་བ་དང་རྩེ་མོའི་སྦྱོར་བ་འབྱུང་བའི་ཕྱིར། དྲོ་བ་
དང་རྩེ་མོའི་ངོ་བོ་ཉིད་ཀྱི་དབང་པོ་ལྔ་ཡོད་དེ། བདེན་པ་ལ་ཡིད་ཆེས་པའི་དད་པ་དང༌། བླང་དོར་
ལ་སྤྲོ་བའི་བརྩོན་འགྲུས་དང་། དམིགས་རྣམ་མ་རྗེད་པའི་དྲན་པ་དང༌། སེམས་རྩེ་གཅིག་པའི་ཏིང་
ངེ་འཛིན་དང་། བདེན་པའི་གནས་ལུགས་འབྱེད་པར་བྱེད་པའི་ཤེས་རབ་དང་ལྔ་ཡོད་པའི་ཕྱིར།
དབང་པོའི་འོག་ཏུ་མངོན་པར་རྟོགས་པ་དང་འབྲེལ་བའི་ལམ་ལ་སྟོབས་ཀྱི་རྣམ་པ་ལྔ་
སྟོན་པའི་རྒྱུ་མཚན་ཡོད་དེ། དབང་པོའི་ངོ་བོར་གྱུར་པའི་དྲོ་བ་ལ་སོགས་པ་ཐོབ་པ་ལ་སྟོབས་
ཀྱི་ངོ་བོ་བཟོད་པ་དང་ཆོས་མཆོག་འབྱུང་བའི་ཕྱིར། བཟོད་པ་དང་ཆོས་མཆོག་གི་ངོ་བོ་ཉིད་
སྟོབས་ཀྱི་རྣམ་པ་ལྔ་ཡོད་དེ། བདེན་པ་ལ་ཡིད་ཆེས་པའི་དད་པ་དང་། བདེན་པ་རྟོགས་པ་ལ་
བརྩོན་པའི་བརྩོན་འགྲུས་དང་། དམིགས་རྣམ་མི་རྗེད་པའི་དྲན་པ་དང་། སེམས་རྩེ་གཅིག་པའི་
ཏིང་ངེ་འཛིན་དང་། བདེན་པའི་རྣམ་པ་སོ་སོར་འབྱེད་པའི་ཤེས་རབ་དང་ལྔ་ཡོད་པའི་ཕྱིར། སྔ་
མ་དང་ཁྱད་པར་ནི་སྐབས་འདིར་མི་མཐུན་ཕྱོགས་མངོན་གྱུར་རྣམས་མགོ་གནོན་པས་དད་ང
སོགས་མི་སྒོམ་པའི་རྗེས་ཀྱི་གནས་སྐབས་ན་ཡང་མ་དད་པ་སོགས་མངོན་གྱུར་ཤས་ཆེར་མི་
འབྱུང་བ་ཡིན་ལ། དྲོད་རྩེའི་སྐབས་སུ་དབང་པོ་ལྔ་མངོན་དུ་གྱུར་པའི་ཚེ་མི་མཐུན་ཕྱོགས་མི་

འབྱུང་ཡང་རྗེས་ཀྱི་གནས་སྐབས་སུ་ལན་དུ་མ་མངོན་གྱུར་དུ་འབྱུང་བའོ། །དབང་པོ་དང་སྟོབས་
སོགས་ཀྱི་འོག་ཏུ་བདེན་པ་མངོན་བར་རྟོགས་པའི་ལམ་ལ་བྱང་ཆུབ་ཀྱི་ཡན་ལག་གི་རྣམ་པ་
བདུན་འཆད་པའི་རྒྱུ་མཚན་ཡོད་དེ། དབང་པོ་དང་སྟོབས་ཀྱི་ངོ་བོ་དྲོ་བ་ལ་སོགས་པ་བཞི་རྟོགས་
ཤིང་ཐོབ་པ་ལ་བྱང་ཆུབ་ཡན་ལག་གི་ངོ་བོ་བདེན་པ་མཐོང་བའི་ལམ་འབྱུང་བའི་ཕྱིར། ཌ
བྱང་ཆུབ་ཡན་ལག་བདུན་ཡོད་དེ། བདེན་པ་ལ་དམིགས་པ་ལས་གཞན་དུ་མི་གཡེང་བའི་
གནས་ཀྱི་ཡན་ལག་དྲན་པ་དང་། རང་བཞིན་གྱི་ཡན་ལག་ཆོས་རབ་ཏུ་རྣམ་པར་འབྱེད་པ་
དང་། ངེས་པར་འབྱུང་བའི་ཡན་ལག་བརྩོན་འགྲུས་དང༌། ལུས་སེམས་ལ་ཕན་གདགས་པའི་
ཕན་ཡོན་གྱི་ཡན་ལག་དགའ་བ་དང་། ཉོན་མོངས་མེད་པའི་ཡན་ལག་ཤིན་ཏུ་སྦྱངས་པ་དང་།
གནས་ཀྱི་ཡན་ལག་ཏིང་ངེ་འཛིན་དང་། ངོ་བོའི་ཡན་ལག་བཏང་སྙོམས་ཡང་དག་བྱང་ཆུབ་ཀྱི་
ཡན་ལག་རྣམས་སུ་ཡོད་པའི་ཕྱིར། བྱང་ཆུབ་ཡན་ལག་བཤད་ཟིན་པའི་འོག་ཏུ། རྣམ་པར་
དག་པ་ངེས་པར་འབྱིན་པའི་ལམ་ལ་འཕགས་པའི་ལམ་ཡན་ལག་བརྒྱད་ཀྱི་རྣམ་པ་འཆད་པའི་
རྒྱུ་མཚན་ཡོད་དེ། བདེན་པ་མངོན་སུམ་གྱིས་གསར་དུ་མཐོང་བ་ཡོངས་སུ་ཤེས་པ་ལ་སྒོམ་པའི་
ལམ་འབྱུང་བའི་ཕྱིར།
འཕགས་པའི་ལམ་ཡན་ལག་བརྒྱད་ཡོད་དེ། མཉམ་གཞག་ཏུ་རྟོགས་པའི་ཆོས་ཉིད་རྗེས་
ཐོབ་ཏུ་ཡོངས་སུ་དཔྱོད་པ་ཡང་དག་པའི་ལྟ་བ་དང༌། དེ་གཞན་ལ་སྟོན་པའི་ངག་ཀུན་ནས་
བ་ཡང་དག་པའི་རྟོག་པ་དང་། ངག་གི་ལས་རྣམ་པར་དག་པར་བྱེད་པའི་ཡང་དག་པའི་ངག་
དང་། སྲོག་གཅོད་སྤོང་བ་སོགས་ལུས་ཀྱི་ལས་རྣམ་པར་དག་པ་ཡང་དག་པའི་ལས་ཀྱི་མཐའ་
དང་། ཚུལ་འཆོས་དང་ཁ་བསག་སོགས་སྤོང་བ་ལུས་ངག་གི་ལས་རྣམ་པར་དག་པ་ཡང་དག་
པའི་འཚོ་བ་དང་། སྒོམ་སྤང་སྤོང་བའི་གཉེན་པོ་ལ་རྩོལ་བ་ཡང་དག་པའི་རྩོལ་བ་དང་ཞི་གནས་
དང་རབ་ཏུ་འཛིན་པ་དང་། བཏང་སྙོམས་ཀྱི་རྒྱུན་མ་བརྗེད་པའི་ཡང་དག་པའི་དྲན་པ་དང་།
མངོན་ཤེས་སོགས་ཡོན་ཏན་ཁྱད་པར་ཅན་གྱི་དོན་དུ་བསྒོམ་པ་ཡང་དག་པའི་ཏིང་ངེ་འཛིན་

འཕགས་པའི་ལམ་ཡན་ལག་རྣམས་སུ་ཡོད་པའི་ཕྱིར། གཉིས་པ་དོན་བསྡུ་བ་ནི། སློབ་མ་ཉན་
ཐོས་རྣམས་ལ་ཡོད་ཅིང་། གནས་སྐབས་བྱང་ཆུབ་སེམས་དཔས་ཀྱང་བསྒོམ་པར་བྱ་བ་ཀུན་
ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བདུན་ཡོད་པ་ཡིན་ཏེ། སྒྲུབ་ཟིན་པ་དེ་
གཉིས་པ་བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་ལམ་ཤེས་ཀྱི་རྣམ་པ་
ལ། སོ་སོར་བཤད་པ། དོན་བསྡུ་བའོ། །དང་པོ་ལ་དྲུག་གི་དང་པོ་ནི། ལམ་ཤེས་པ་ཉིད་ཀྱི་རྣམ་
མཁྱེན་གྱི་རྣམ་པ་ལ་སྡེ་ཚན་དྲུག་ཡོད་པའི་དང་པོ་གཉེན་པོའི་ལམ་དེ་ལ་གསུམ་དུ་ཡོད་དེ།
ཐུན་མོང་བའི་རྣམ་པར་ཐར་པའི་སྒོ་གསུམ་གྱིས་བསྡུས་པ་རྣམས་ཡོད་པའི་ཕྱིར། དེ་ཡང་གོ་
རིམས་བཞིན་དུ་སྡུག་བདེན་གྱི་སྟོང་པ་དང་བདག་མེད་པའི་རྣམ་པའི་ངོ་བོ་ཉིད་རྟོགས་པའི་ཡེ་
ཤེས་ཆོས་ཅན། རྣམ་པར་ཐར་པའི་སྒོ་དང་པོ་ཡིན་ཏེ། བདག་ཏུ་ལྟ་བས་བྱས་པའི་གཉེན་པོ་
ཡིན་པའི་ཕྱིར། འགོག་པ་དང་ལམ་གྱི་བདེན་པའི་རྣམ་པའི་ངོ་བོ་ཉིད་བརྒྱད་མངོན་སུམ་དུ་
རྟོགས་པའི་ཡེ་ཤེས་ཆོས་ཅན། རྣམ་པར་ཐར་པའི་སྒོ་གཉིས་པ་ཡིན་ཏེ། བདག་ལྟ་དེའི་རྒྱུ་མཚན་
ཅན་གྱི་མཚན་མ་འཛིན་པ་ཚུལ་བཞིན་མ་ཡིན་པའི་རྣམ་པར་རྟོག་པའི་དངོས་ཀྱི་གཉེན་པོ་ཡིན་
པའི་ཕྱིར། སྡུག་བསྔལ་མི་རྟག་པ་དང་སྡུག་བསྔལ་བ་དང་ཀུན་འབྱུང་བའི་བདེན་པའི་ངོ་བོ་
ཉིད་བཞི་སྟེ་དྲུག་རྟོགས་པའི་ཡེ་ཤེས་ཆོས་ཅན། རྣམ་པར་ཐར་པའི་སྒོ་གསུམ་པ་ཡིན་ཏེ། ཁམས་
གསུམ་པ་ལ་ཐོབ་བྱར་སྨོན་པའི་གཉེན་པོ་ཡིན་པའི་ཕྱིར།
གཉིས་པ། སྤྲུལ་པའི་ལམ་ལ་རྣམ་པར་ཐར་པའི་སྒོ་རྣམ་པ་གསུམ་ཡོད་དེ། གཟུགས་
ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། སྡུག་པའི་རྣམ་
ཐར་གསུམ་ཡོད་པ་དེ་ལྟར་ནའི་ཕྱིར། བསམ་གཏན་གཟུགས་མེད་ཀྱི་སེམས་ལ་བརྟེན་ནས་
ནང་རྣལ་འབྱོར་པ་རང་ལ་གཟུགས་ཀྱི་འདུ་ཤེས་རྣམ་པར་མ་བཤིག་པར་གཟུགས་ཅན་གྱི་འདུ་
ཤེས་བཞག་ནས་གཟུགས་ཆེ་ཆུང་བཟང་ངན་གང་དང་གང་དུ་སྤྲུལ་པར་འདོད་པ་དེ་དང་དེར་

མོས་པའི་ཏིང་ངེ་འཛིན་མཚུངས་ལྡན་དང་བཅས་པ་ཞེས་བྱ་བ་དང་། རྣལ་འབྱོར་པ་རང་ལ་
གཟུགས་ཀྱི་འདུ་ཤེས་རྣམ་པར་བཤིག་ནས་གཟུགས་ཅན་མ་ཡིན་པའི་མིང་བཞིའི་ཕུང་པོ་ཙམ་
གྱི་འདུ་ཤེས་བཞག་པས་ཕྱི་རོལ་གྱི་གཟུགས་རྣམས་ལ་ཇི་ལྟར་འདོད་འདོད་དུ་སྤྲུལ་མི་ནུས་
པའི་སྤྲུལ་པའི་སྒྲིབ་པའི་གཉེན་པོར་རྣམ་པར་ཐར་པ་འདི་གཉིས་དང་། བསམ་གཏན་གཟུགས་
མེད་པའི་སེམས་ལ་བརྟེན་ནས། གོ་རིམས་བཞིན་དུ་གཟུགས་སྡུག་པ་སྤྲུལ་པ་ལ་དགའ་བ་
དང་། མི་སྡུག་པ་སྤྲུལ་པ་ལ་མི་དགའ་བའི་ཀུན་ནས་ཉོན་མོངས་པ་དེ་དག་གི་གཉེན་པོར་གཟུགས་
སྡུག་མི་སྡུག་ཕན་ཚུན་ལྟོས་པའི་འདུ་ཤེས། རྗེས་སུ་འབྲེལ་བའི་འདུ་ཤེས། ཕན་ཚུན་རོ་གཅིག་
པའི་འདུ་ཤེས་རྣམས་བསྒོམ་པར་བྱས་པས་མཐར་གཟུགས་སྣང་ཐམས་ཅད་སྡུག་པར་རོ་
གཅིག་ཏུ་མོས་པའི་སྡུག་པའི་རྣམ་པར་ཐར་པའི་སྒོ་ཤེས་རབ་ཀྱི་ལུས་ཀྱི་མངོན་སུམ་དུ་བྱས་
ནས་རྫོགས་པར་བྱས་ཏེ་གནས་སོ་ཞེས་བྱ་བ་རྣམ་པར་ཐར་པ་གཅིག་རྣམས་ཡོད་པའི་ཕྱིར།
གསུམ་པ་མཐོང་བའི་ཆོས་ལ་བདེ་བར་གནས་པའི་ལམ་ལ་རྣམ་པ་ལྔ་ཡོད་དེ། ཟག་མེད་
ཀྱི་ཐར་པ་དང་རང་སའི་ཉོན་མོངས་པས་མ་བསླད་པར་མཐུན་པར་གནས་པའི་ལམ་གྱི་རང་
བཞིན་ལ་གཟུགས་མེད་པའི་སྙོམས་པར་འཇུག་པའི་རྣམ་པ་བཞི་དང༌། འདུ་ཤེས་དང་ཚོར་བ་
རགས་པ་ཞི་བས་ཞི་བར་གནས་པའི་ལམ་གྱི་རང་བཞིན་ལ་འདུ་ཤེས་དང་ཚོར་བ་རགས་པའི་
འགོག་པའི་རྣམ་པར་ཐར་པ་གཅིག་སྟེ་གཉིས་ཡོད་པ་དེ་ལྟར་ནའི་ཕྱིར། 
བཞི་པ། འཇིག་རྟེན་ལས་འདས་པའི་ལམ་ལ་མཐར་གྱིས་གནས་པའི་སྙོམས་པར་འཇུག་
པ་དགུ་ཡོད་དེ། འཇིག་རྟེན་ལས་འདས་པའི་ལམ་གྱི་ངོ་བོར་གྱུར་པའི་བསམ་གཏན་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང༌། འགོག་པའི་སྙོམས་པར་འཇུག་པ་དག་སྟེ་
དགུ་ཡོད་པའི་ཕྱིར། འགོག་སྙོམས་འདས་ལམ་གྱིས་སྟོབས་ཀྱིས་ཐོབ་པས་དེ་ལྟར་བཤད་ཀྱི།
རང་གི་ངོ་བོ་ལྡན་མིན་འདུ་བྱེད་ཡིན་ལ། དེ་ཡང་འགོག་པའི་རྣམ་ཐར་དང་དོན་གཅིག་ཏུ་མི་བྱའོ། །
ལྔ་པ་སྤོང་བའི་ལམ་ལ་བཞི་ཡོད་དེ། ཆོས་བཟོད་བར་ཆད་མེད་པའི་ལམ་གྱི་རྣམ་པ་ཡུལ་བདེན་

པ་བཞིས་བསྡུས་པའི་ཡུལ་ཅན་ཀུན་ནས་ཉོན་མོངས་པ་དང་མི་ལྡན་པའི་མཚན་ཉིད་བཞི་ཡོད་
པའི་ཕྱིར། དྲུག་པ་སངས་རྒྱས་ཉིད་ཀྱི་ལམ་ལ་རྣམ་པ་བཅུ་ཡོད་དེ། སེར་སྣ་སོགས་ཀྱི་གཉེན་
པོར་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྣམ་པ་བཅུ་ཡོད་པའི་ཕྱིར། 
གཉིས་པ་དོན་བསྡུ་བ་ནི། བྱང་ཆུབ་སེམས་དཔའ་རྣམས་ལ་ཡོད་པ་དང་རྗེས་སུ་མཐུན་
པའི་ལམ་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་ཅུ་རྩ་བཞི་ཡོད་དེ། སྒྲུབ་ཟིན་པ་དེ་
ལྟར་ཡིན་པའི་ཕྱིར། གསུམ་པ་རྣམ་མཁྱེན་གྱི་རྣམ་པ་ལ་མདོར་བསྟན་རྒྱས་བཤད། དོན་བསྡུ་
བའོ། །དང་པོ་ནི། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་སོ་དགུ་པོ་ནི་ཆོས་ཅན། འཕགས་
པ་འོག་མ་རྣམས་དང་ཐུན་མོང་མ་ཡིན་པའི་ལམ་གཅིག་པུ་ཁོ་ན་ཡིན་ཏེ། ཁྱོད་ལས་བོགས་
དབྱུང་དུ་མེད་ཅིང་ཤིན་ཏུ་ཕུལ་དུ་བྱུང་བའི་རྣམ་པ་ཡིན་པའི་ཕྱིར། 
གཉིས་པ་ལ། ཡོན་ཏན་གྱི་དབྱེ་བ། ངོ་བོ། རྟེན། ཆེད་དུ་བྱ་བའོ། །དང་པོ་ལ། སྟོབས་བཅུ།
མི་འཇིགས་པ་བཞི། སོ་སོ་ཡང་དག་པར་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་བཤད་པའོ། །དང་པོ་ནི། རྣམ་མཁྱེན་གྱི་རྣམ་པ་དེ་ལ་ནི་སྟོབས་ཀྱི་རྣམ་པ་བཅུ་ཡོད་དེ།
རྒྱུ་དགེ་མི་དགེའི་ལས་ལས་འབྲས་བུ་བདེ་སྡུག་འབྱུང་བ་གནས་དང་དེ་ལས་བཟློག་པ་གནས་
མ་ཡིན་པ་མཁྱེན་པའི་སྟོབས་དང་། ལས་ཀྱི་ཆ་ཕྲ་མོའི་རྣམ་པར་སྨིན་པ་མཁྱེན་པའི་སྟོབས་དང༌།
མངོན་མཐོ་དང་ཐེག་པ་གསུམ་ལ་མོས་པའི་མོས་པ་སྣ་ཚོགས་མཁྱེན་པའི་སྟོབས་དང་། འཇིག་
རྟེན་གྱི་ཁམས་ཀྱི་རང་བཞིན་དུ་གནས་པ་དང་། སྒྲུབ་པ་ལས་གྱུར་པའི་རིགས་དུ་མ་མཁྱེན་
པའི་སྟོབས་དང༌། དད་སོགས་ཀྱི་དབང་པོ་རབ་འབྲིང་ཐ་མ་གསུམ་གྱི་དབང་པོ་མཆོག་དང་
མཆོག་མ་ཡིན་པ་མཁྱེན་པའི་སྟོབས་དང་། མངོན་མཐོ་དང་ངེས་ལེགས་ཐམས་ཅད་དུ་འགྲོ་
བའི་ལམ་དང་། དེ་ལས་བཟློག་པ་ལ་ཆགས་ཐོགས་མེད་པར་མཁྱེན་པའི་སྟོབས་དང་། བསམ་
གཏན་དང་རྣམ་ཐར་སོགས་ལ་སྙོམས་འཇུག་གི་སྒྲིབ་པའི་ཀུན་ནས་ཉོན་མོངས་པ་དང་། དེ་
ལས་ངེས་པར་འབྱུང་བ་རྣམ་པར་བྱང་བ་མཁྱེན་པའི་སྟོབས་དང་། རང་དང་གཞན་གྱི་སྔོན་གྱི་

གནས་ཚེ་རབས་སྔ་མ་མཐའ་དག་རྗེས་སུ་དྲན་པ་མཁྱེན་པའི་སྟོབས་དང་། སེམས་ཅན་མཐའ་
དག་འཆི་འཕོ་བ་དང་། སྐྱེ་བ་མཁྱེན་པའི་སྟོབས་དང་། ཉན་རང་རྣམས་ཀྱི་ཉོན་སྒྲིབ་ཟད་པ་དང་
སངས་རྒྱས་རྣམས་ཀྱི་དྲི་མ་མཐའ་དག་ཟད་པའི་ཟག་པ་ཟད་པ་མཁྱེན་པའི་སྟོབས་དང་བཅུ་
ཡོད་པའི་ཕྱིར། ་
གཉིས་པ་ནི། མི་འཇིགས་པའི་རྣམ་པ་བཞི་ཡོད་དེ། རང་དོན་གྱི་དབང་དུ་བྱས་པ་འཁོར་
གྱི་ནང་དུ་ང་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་སོ་
ཞེས་བདག་ཉིད་ཞལ་གྱིས་འཆེས་པ་ལ་ཆོས་མཐུན་གྱི་རྒོལ་བ་མེད་པ་རྟོགས་པ་དམ་བཅས་པ་
ལ་མི་འཇིགས་པ་དང་། གཞན་དོན་གྱི་དབང་དུ་བྱས་པ་འདོད་ཆགས་ལ་སོགས་པ་ཉོན་མོངས་
པའི་སྒྲིབ་པ་དང༌། ཤེས་བྱའི་སྒྲིབ་པ་ཐར་པ་དང་ཐམས་ཅད་མཁྱེན་པའི་བར་ཆད་བྱེད་པ་ཉིད་
དུ་བརྗོད་པ་ལ་ཆོས་མཐུན་གྱི་རྒོལ་བ་མེད་པ་བར་དུ་གཅོད་པའི་ཆོས་བསྟན་པ་ལ་མི་འཇིགས་
པ་དང་། ཐམས་ཅད་ཤེས་པ་ཉིད་དང་ལམ་ཤེས་པ་ཉིད་ལ་སོགས་པའི་ལམ་ཐར་པ་དང་ཐམས་
ཅད་མཁྱེན་པར་ངེས་པར་འབྱུང་བ་ཉིད་དུ་རབ་ཏུ་བསྟན་པ་ལ་ཆོས་མཐུན་གྱི་རྒོལ་བ་མེད་པ་
ངེས་པར་འབྱུང་བའི་ལམ་བསྟན་པ་ལ་མི་འཇིགས་པ་དང་། བདག་ཉིད་ཀྱི་ཟག་པ་མ་ལུས་པ་
ཟད་པ་ཉིད་དུ་ཞལ་གྱིས་བཞེས་པ་ལ་ཆོས་མཐུན་གྱི་རྒོལ་བ་པོ་མེད་པ་རང་དོན་སྤངས་པ་ཕུན་
ཚོགས་བསྟན་པ་ལ་མི་འཇིགས་པ་དང་བཞི་ཡོད་པའི་ཕྱིར།
གསུམ་པ་སོ་སོ་ཡང་དག་པར་རིག་པ་བཞི་ནི། སོ་སོ་ཡང་དག་པར་རིག་པ་རྣམ་པ་བཞི་
ཡོད་དེ། ཆོས་རྣམས་ཀྱི་མིང་གི་རྣམ་གྲངས་ཆགས་ཐོགས་མེད་པར་མཁྱེན་པ་གོ་རིམས་བཞིན་
དུ་ཆོས་སོ་སོར་ཡང་དག་པར་རིག་པ་དང་། ཆོས་རྣམས་ཀྱི་རང་སྤྱིའི་མཚན་ཉིད་ཆགས་ཐོགས་
མེད་པར་མཁྱེན་པ་དོན་སོ་སོར་ཡང་དག་པར་རིག་པ་དང་། སེམས་ཅན་ཐམས་ཅད་ཀྱི་ཡུལ་
གྱི་སྐད་ཆགས་ཐོགས་མེད་པར་མཁྱེན་པ་ངེས་པའི་ཚིག་སོ་སོ་ཡང་དག་པར་རིག་པ་དང༌།
ཆོས་རྣམས་ཀྱི་ངོ་བོ་དང་རྣམ་པའི་རབ་ཏུ་དབྱེ་བའི་ཡུལ་ལ་མཁྱེན་པ་ཆགས་ཐོགས་མེད་པར་

འཇུག་པའི་ཏིང་ངེ་འཛིན་ཤེས་རབ་དང་བཅས་པ་སྤོབས་པ་སོ་སོར་ཡང་དག་པར་རིག་པ་ཡིན་
པའི་ཕྱིར། 
བཞི་པ་ནི། དེ་ལྟར་སངས་རྒྱས་ཀྱི་ཆོས་རྟེན་འོག་མ་རྣམས་དང་མ་འདྲེས་པ་བཅོ་བརྒྱད་ཀྱི་
རྣམ་པ་དག་ཡོད་དེ། སྤྱོད་པ་མ་འདྲེས་པ་དྲུག །རྟོགས་པ་མ་འདྲེས་པ་དྲུག །འཕྲིན་ལས་མ་འདྲེས་
པ་གསུམ། ཡེ་ཤེས་མ་འདྲེས་པ་གསུམ་རྣམས་ཡོད་པའི་ཕྱིར། དང་པོ་ཡོད་དེ། དེ་བཞིན་གཤེགས་
པ་ལ་གླང་པོ་ཆེ་གཏུམ་པོ་དང་འགྲོགས་པ་ལྟ་བུ་སྐུའི་སྤྱོད་པ་འཁྲུལ་པ་དང༌། ནགས་སྟུག་པོར་
དོན་མེད་ཀྱི་སྒྲ་འབྱིན་པ་ལྟ་བུ་གསུང་ལ་ཅ་ཅོ་དང༌། བརྗེད་ནས་བྱ་བ་ཤོར་བ་དང་དུས་ལས་
ཡོལ་བ་སོགས་དྲན་པ་ཉམས་པ་དང༌། སྟོང་པ་ཉིད་ཀྱི་དོན་ལ་ཐུགས་མཉམ་པར་མ་བཞག་པ་
དང་། འཁོར་འདས་ལ་བླང་དོར་དོན་དམ་པར་གྲུབ་པའི་ཐ་དད་པ་ཉིད་ཀྱི་འདུ་ཤེས་དང་། གདུལ་
བྱ་འདུལ་བའི་དུས་ལ་བབ་མ་བབ་སོ་སོར་མ་བརྟགས་པའི་བཏང་སྙོམས་མི་མངའ་བ་རྣམ་པ་
དྲུག་ཡོད་པའི་ཕྱིར། རྟགས་གཉིས་པ་གྲུབ་སྟེ། གདུལ་བྱའི་དོན་མཛད་པའི་དོན་གཉེར་གྱི་འདུན་
པ་དང༌། གདུལ་བྱ་གང་ན་ཡོད་པའི་གནས་སུ་གཤེགས་པར་སྤྲོ་བའི་བརྩོན་འགྲུས་དང་། སེམས་
ཅན་འདུལ་བའི་ཐབས་མ་བརྗེད་པའི་དྲན་པ་དང་། དེ་ཉིད་ལ་རྩེ་གཅིག་པའི་ཏིང་ངེ་འཛིན་དང་།
ཆོས་ཐམས་ཅད་རྣམ་པར་འབྱེད་པའི་ཤེས་རབ་དང་། སྒྲིབ་པ་སྤངས་པའི་རྣམ་པར་གྲོལ་བ་
ལས་ཉམས་པ་མི་མངའ་བ་རྣམ་པ་དྲུག་ཡོད་པའི་ཕྱིར། རྟགས་གསུམ་པ་གྲུབ་སྟེ། སྤྱོད་ལམ་
བཞིས་གདུལ་བྱ་འདུལ་བའི་སྐུའི་ཕྲིན་ལས་དང་། ཆོས་དང་མཐུན་ཞིང་དོན་དང་ལྡན་པའི་གཏམ་
མཛད་པ་གསུང་གི་འཕྲིན་ལས་དང་། བྱམས་པ་དང་སྙིང་རྗེ་སོགས་ཐུགས་ཀྱི་འཕྲིན་ལས་རྣམས་
དང་པོར་ཡེ་ཤེས་སྔོན་དུ་འགྲོ་ཞིང་བར་དུ་ཡེ་ཤེས་དང་ལྷན་ཅིག་ཏུ་རྒྱུ་བས་ཡེ་ཤེས་རྗེས་སུ་འབྲང་
བའི་རྣམ་པ་གསུམ་ཡོད་པའི་ཕྱིར། རྟགས་བཞི་པ་གྲུབ་སྟེ། འདས་པ་དང་མ་འོངས་པ་དང་ད་
ལྟར་བྱུང་བ་ལ་བཞེད་པ་ཙམ་གྱིས་མཁྱེན་པ་འཇུག་པས་མ་ཆགས་པ་དང༌། རྣམ་པ་ཐམས་
ཅད་མངོན་སུམ་དུ་མཁྱེན་པས་མ་ཐོགས་པའི་ཡེ་ཤེས་ཀྱི་རྣམ་པ་གསུམ་ཡོད་པའི་ཕྱིར། གཉིས་

པ་ངོ་བོ་ནི། སངས་རྒྱས་ཀྱི་རྒྱུད་ཀྱི་ཇི་ལྟ་བ་མཁྱེན་པའི་ཡེ་ཤེས་ཆོས་ཅན། ངོ་བོའི་ཁྱད་པར་དང་
ལྡན་ཏེ། སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དྲི་མ་མཐའ་དག་དང་བྲལ་བ་
ལ་སླར་མི་ལྡང་བའི་ཚུལ་གྱིས་མཉམ་པར་གཞག་པའི་ཡེ་ཤེས་ཡིན་པའི་ཕྱིར། 
གསུམ་པ་རྟེན་ནི། གཙོ་བོའི་ཤེར་ཕྱིན་ཆོས་ཅན། རང་བྱུང་གང་ཡང་རུང་བ་ལ་བརྟེན་པ་མ་
ཡིན་ཏེ། ཆོས་ཐམས་ཅད་ལ་མངའ་བསྒྱུར་བའི་རང་བྱུང་ལ་བརྟེན་པའི་ཕྱིར། བཞི་པ་ཆེད་དུ་བྱ་
བ་ནི། རྣམ་མཁྱེན་ཆོས་ཅན། སངས་རྒྱས་ཉིད་ཀྱི་རྣམ་པ་ཡིན་ཏེ། ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་ཡིན་པའི་ཕྱིར། གསུམ་
པ་དོན་བསྡུ་བ་ནི། སངས་རྒྱས་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྟེན་ཅན་
གྱི་རྣམ་པ་ནི་སུམ་ཅུ་རྩ་དགུ་ཡོད་པ་ཡིན་ཏེ། དེ་ལྟར་སྒྲུབ་ཟིན་པའི་ཕྱིར། 
ཡང་གསུམ་པ་དོན་བསྡུ་བ་ལ། ངོ་བོའི་དོན་བསྡུ་བ་དང་། གྲངས་ཀྱི་དོན་བསྡུ་བ་གཉིས་
སོ། །དང་པོ་ནི་མཁྱེན་པ་གསུམ་ཡོད་པ་དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ཉེར་བདུན་ནི་
ཆོས་ཅན། རྣམ་པ་གཉིས་ཡོད་དེ། ཉན་ཐོས་རྣམས་ལ་ཡོད་པའི་བྱེ་བྲག་གིས་གོ་རིམས་བཞིན་
དུ་ཉོན་སྒྲིབ་སྤང་བྱའི་གཙོ་བོར་བྱེད་པས་ཉོན་མོངས་པའི་ཟག་པ་མེད་པ་དང་། བྱང་ཆུབ་སེམས་
དཔའ་རྣམས་ཀྱིས་ཉོན་མོངས་སྤང་བྱའི་གཙོ་བོར་མི་བྱེད་པའི་བྱེ་བྲག་གིས་ཉོན་མོངས་པའི་
ཟག་པ་དང་བཅས་པ་གཉིས་ཡོད་པའི་ཕྱིར། ལམ་ཤེས་པ་ཉིད་ཀྱི་རྣམ་པ་སོ་དྲུག་ནི་ཆོས་ཅན།
རྣམ་གྲངས་ཀྱི་ཟག་པ་དང་བཅས་པ་ཁོ་ན་ཡིན་ཏེ། བྱང་ཆུབ་སེམས་དཔའ་རྣམས་ཀྱི་ཉོན་མོངས་
པ་སྤང་བྱའི་གཙོ་བོར་བྱས་ནས་ཤིན་ཏུ་མ་སྤངས་པ་སྟེ་མི་སྤོང་བའི་ཕྱིར། སྐབས་འདིར་རྣམ་
བཤད་ལས་རང་སངས་རྒྱས་ཀྱི་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བར་གསུངས་པ་
ནི། གཞུང་ན་མི་སྣང་བས་དཔེ་མ་དག་པ་འདྲ་སྟེ་དཔྱད་དོ། །རྣམ་པ་ཐམས་ཅད་མཁྱེན་པ་ཉིད་
ཀྱི་ལམ་རྣམ་པ་མཐར་ཐུག་བརྒྱ་དང་བཅུ་ནི་ཆོས་ཅན། ཟག་པ་མེད་པ་ཁོ་ན་དག་ཡིན་ཏེ། ཡང་
དག་པར་རྫོགས་པའི་སངས་རྒྱས་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་

བཅས་ཏེ་རྣམ་པ་ཐམས་ཅད་དུ་སྤངས་པས་ཆོས་ཐམས་ཅད་ལ་མངའ་བསྒྱུར་བའི་ཕྱིར། གཉིས་
པ་གྲངས་ཀྱི་དོན་བསྡུ་བ་ནི། རྣམ་པ་རྣམས་གཅིག་ཏུ་སྡོམས་ན་རྣམ་པ་བརྒྱ་བདུན་ཅུ་རྩ་གསུམ་
ཡོད་དོ། །
གཉིས་པ་བདེན་འཛིན་དངོས་སུ་འཇོམས་བྱེད་ཀྱི་སྦྱོར་བ་ཁྱད་པར་ཅན་ངོས་བཟུང་བ་ལ།
དགེ་བའི་རྩ་བ་གསོག་པའི་རྟེན་དང་། སྦྱོར་བ་དངོས། དང་པོ་ལ། མཚམས་སྦྱར། རྩ་བ། འགྲེལ་
པའོ། །དང་པོ་ནི། འོག་ནས་འཆད་པའི་སྦྱོར་བ་ཁྱད་པར་ཅན་དག་གིས་ཟིན་པའི་སྒོ་ནས་རྣམ་
པ་རྣམས་སྒོམ་དགོས་ན་དེ་དག་ཀྱང་སྦྱོར་བ་སྒོམ་པ་པོ་བཤད་པ་མེད་པར་བརྗོད་པར་མི་ནུས་
པས་མཉན་པ་ལ་སོགས་པའི་སྣོད་སྦྱོར་བ་སྒོམ་པ་པོའི་གང་ཟག་དེ་འཆད། གཉིས་པ་ནི་བྱང་
སེམས་ཚོགས་ལམ་པ་ཆོས་ཅན། གཞུང་ལམ་འབྲས་བུའི་ཤེར་ཕྱིན་འདི་མཉན་པའི་སྣོད་ཡིན་ཏེ།
སྔོན་སངས་རྒྱས་རྣམས་ལ་བཀུར་བསྟི་སོགས་ལྷག་པར་བྱ་བ་བྱས་པ་དང་། དེ་ལ་བསོད་སྙོམས་
འབུལ་བ་སོགས་དགེ་བའི་རྩ་བ་བསྐྲུན་པ་དང༌། ཐེག་པ་ཆེན་པོའི་དགེ་བའི་བཤེས་ཀྱི་མགོན་
དང་བཅས་པ་ཡིན་པའི་ཕྱིར། ཡུམ་འདིའི་གཞུང་བློ་ལ་ལེན་པ་དང་། དོན་མི་བརྗེད་པར་འཛིན་པ་
ལ་སོགས་པའི་སྣོད་དུ་དམ་པ་རྣམས་བཞེད་དེ། སངས་རྒྱས་གྲངས་མེད་པ་ཡོངས་འཛིན་དུ་
བསྟེན་པ་དང་། ཐེ་ཚོམ་ཟ་བའི་ཚིག་དོན་ཀུན་འདྲི་བ་དང་། དྲིས་པའི་དོན་སྦྱིན་པ་དང༌། ཚུལ་
ཁྲིམས་སོགས་ཚུལ་བཞིན་དུ་སྤྱོད་པས་ཉམས་སུ་ལེན་པའི་ཕྱིར། གསུམ་པ་ནི། ཡང་དེ་ཆོས་
ཅན། གོ་རིམས་ཇི་ལྟ་བར་ཤེས་རྣམ་བརྒྱ་བདུན་ཅུ་རྩ་གསུམ་གྱིས་བསྡུས་པའི་རྣམ་པའི་མཚན་
ཉིད་ཅན་གྱི་ཡུམ་འདིའི་གཞུང་ཉན་པ་དང་ཚིག་འཛིན་པ་དང་། དོན་མི་བརྗེད་པ་དང་། སྒྲུབ་
པ་རྫོགས་པར་བྱེད་པ་ཚུལ་བཞིན་ཡིད་ལ་བྱེད་པའི་སྣོད་ཉིད་ཡིན་པར་སངས་རྒྱས་ལ་སོགས་
པ་བཞེད་དེ། འདས་པ་དང་ད་ལྟར་བྱུང་བའི་སངས་རྒྱས་རྣམས་ལ། སྤྱིར་གཙུག་ལག་ཁང་འབུལ་
བ་ལ་སོགས་པའི་དགེ་བའི་རྩ་བ་བསྐྲུན་ཅིང་སྦྱངས་པ་དང༌། དེ་བཞིན་གཤེགས་པ་རྣམས་ལ་
ལུས་ལ་སོགས་པའི་བསྙེན་བཀུར་གྱིས་མཉེས་པར་བྱས་པ་དང་། དེ་ལ་ཐེ་ཙོམ་གྱི་དོན་ཡོངས་

སུ་འདྲི་བ་དང༌། དྲིས་པའི་དོན་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་སྒྲུབ་པ་དང་ལྡན་
པ་དང༌། ཐེག་ཆེན་གྱི་དགེ་བའི་བཤེས་གཉེན་དག་གིས་བྱིན་གྱིས་བརླབས་པ་ཡིན་པའི་ཕྱིར།
གཞག་པའི་ཡེ་ཤེས་ཡིན་པའི་ཕྱིར། །
གཉིས་པ་སྦྱོར་བ་དངོས་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
སྦྱོར་བ་སྒོམ་པ་པོའི་གང་ཟག་བསྟན་ནས་སྦྱོར་བ་དེ་འཆད། གཉིས་པ་ལ་སྦྱོར་བ་རང་གི་ངོ་བོ་
རྟེན་གྱི་གང་ཟག་གི་སྒོ་ནས་དབྱེ་བ། སྦྱོར་བ་རྫོགས་པའི་ཐབས་ཀྱི་སྒོ་ནས་དབྱེ་བ། འབྲས་བུ་
དང་དུས་ཀྱི་སྒོ་ནས་དབྱེ་བའོ། །དང་པོ་ནི། ལྔ་ཡོད་དེ། ཡུལ་ལ་བདེན་ཞེན་འགོག་པ་གཟུགས་ལ་
སོགས་པ་ལ་མི་གནས་པའི་སྦྱོར་བ། ཡུལ་ཅན་དེ་ལ་བདེན་ཞེན་འགོག་པ་སྦྱོར་བ་བཀག་པའི་
སྦྱོར་བ། གཞི་དེ་ཡི་དེ་བཞིན་ཉིད་ཟབ་པའི་སྦྱོར་བ། ལམ་དེ་རྣམས་ཀྱི་ཆོས་ཉིད་གཏིང་དཔག་
དཀའ་བའི་སྦྱོར་བ། རྣམ་པ་དེ་དག་གི་ཆོས་ཉིད་ཚད་ནི་མེད་པར་རྟོགས་པའི་སྦྱོར་བ་རྣམས་
ཡོད་པའི་ཕྱིར། 
་སྦྱོར་བའི་ཡོན་ཏན།
གཉིས་པ་ལ་བརྒྱད་ཡོད་དེ། ཚེགས་ཆེན་ཡུན་རིང་རྟོགས་པའི་སྦྱོར་བ། ལུང་བསྟན་ཐོབ་
པའི་སྦྱོར་བ། ཕྱིར་མི་ལྡོག་པ་ཉིད་ཀྱི་སྦྱོར་བ། ངེས་པར་འབྱུང་བའི་སྦྱོར་བ། བར་ཆད་མེད་པ་དང་
བཅས་པའི་སྦྱོར་བ། བྱང་ཆུབ་ལ་ཉེ་བའི་སྦྱོར་བ། མྱུར་དུ་འཚང་རྒྱ་བའི་སྦྱོར་བ། གཞན་དོན་གྱི་
སྦྱོར་བ་རྣམས་སུ་ཡོད་པའི་ཕྱིར། གསུམ་པ་ལ་བཞི་ཡོད་དེ། འཕེལ་མེད་སྒྲིབ་མེད་ཀྱི་སྦྱོར་བ།
ཆོས་དང་ཆོས་མིན་སོགས་མི་མཐོང་བའི་སྦྱོར་བ། གཟུགས་སོགས་བསམ་མི་ཁྱབ་མི་མཐོང་
བའི་སྦྱོར་བ། གཟུགས་སོགས་དང་གཟུགས་རུང་སོགས་དེའི་མཚན་མ་དང་། དེའི་མཚོན་བྱའི་
ངོ་བོ་ཉིད་དུ་རྣམ་པར་མི་རྟོག་པའི་སྦྱོར་བ་རྣམས་ཡོད་པའི་ཕྱིར། བཞི་པ་ལ་གསུམ་ཡོད་དེ། འབྲས་
བུ་རིན་ཆེན་སྦྱིན་བྱེད་ཀྱི་སྦྱོར་བ། ཉེས་པ་སེལ་བ་རྣམ་པར་དག་པའི་སྦྱོར་བ། མྱུར་དུ་ཡུམ་བསྒོམ་

པ་ས་མཚམས་དང་བཅས་པའི་སྦྱོར་བ་རྣམས་ཡོད་པའི་ཕྱིར། གསུམ་པ་འགྲེལ་པ་ནི། ཐེག་ཆེན་
གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། གྲངས་བཞིན་དུ་གཟུགས་ལ་སོགས་པ་ལ་དོན་
དམ་པར་མི་གནས་པའི་སྦྱོར་བ་དང་། ཡུལ་ཅན་ལ་བདེན་ཞེན་བཀག་པ་མི་སྦྱོར་པ་དང་། ཟབ་
པ་དང་གཏིང་དཔག་དཀའ་བ་དང་ཚད་མེད་པའི་སྦྱོར་བ་ཞེས་བྱ་སྟེ། གཟུགས་ལ་སོགས་པ་
དོན་དམ་པར་ངོ་བོ་ཉིད་མེད་པ་ཉིད་ཀྱིས་དོན་དམ་པར་མི་གནས་པ་དང་། གཟུགས་སོགས་དེ་
དག་ལ་དོན་དམ་པར་མི་སྦྱོར་བ་ཉིད་ཀྱིས་གནས་ལུགས་ཀྱི་དོན་ལ་སྦྱོར་བ་ཡིན་པ་དང་། གཟུགས་
ལ་སོགས་པ་དེ་དག་ཉིད་བདེན་པས་སྟོང་པའི་དེ་བཞིན་ཉིད་ཀྱི་ངོ་བོ་ཉིད་ཀྱིས་གཞིའི་ཆོས་
ཉིད་ཟབ་པ་དང་། ལམ་གྱི་ཆོས་ཉིད་གཏིང་དཔག་དཀའ་བ་དང་། རྣམ་པའི་ཆོས་ཉིད་ཚད་མེད་
པ་ཞེས་བྱ་བ་དེ་ལྟར་རྟོགས་པ་རྣམས་ཀྱི་སེམས་དཔའི་རྣལ་འབྱོར་ཡིན་པའི་ཕྱིར། བྱང་སེམས་
ཚོགས་ལམ་པ་དབང་བརྟུལ་གྱི་མཁྱེན་པ་ཆོས་ཅན། གོ་རིམས་བཞིན་དུ་ཚེགས་ཆེན་པོས་ཡུན་
རིང་མོ་ཞིག་ནས་མངོན་པར་རྫོགས་པར་འཚང་རྒྱ་བའི་སྦྱོར་བ་ཡིན་ཏེ། གནས་ལུགས་རྟོགས་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་མངོན་གྱུར་ཤས་ཆེར་འབྱུང་བའི་བྱང་སེམས་ལས་
དང་པོ་པའི་རྒྱུད་ཀྱི་སྦྱོར་བ་ཡིན་པའི་ཕྱིར།
ཐེག་ཆེན་གྱི་སྦྱོར་ལམ་དྲོད་ཆོས་ཅན། ལུང་བསྟན་པ་འཐོབ་པའི་སྦྱོར་བ་ཡིན་ཏེ། སྟོང་པ་
ཉིད་ལ་མི་སྐྲག་པ་དང་ལྡན་པས་ཁྱད་པར་དུ་བྱས་པའི་སྦྱོར་བ་ཡིན་པའི་ཕྱིར། ཐེག་ཆེན་གྱི་སྦྱོར་
ལམ་རྩེ་མོ་ཆོས་ཅན། ཕྱིར་མི་ལྡོག་པ་ཉིད་ཀྱི་སྦྱོར་བ་ཡིན་ཏེ། དྲོད་ལས་ཁྱད་པར་དུ་འཕགས་ཤིང་
ཡུམ་ཐོས་སོགས་ཀྱིས་ཡང་དག་པར་འཛིན་པའི་སྦྱོར་བ་ཡིན་པའི་ཕྱིར། ཐེག་ཆེན་སྦྱོར་ལམ་
བཟོད་པ་ཆོས་ཅན། ངེས་པར་འབྱུང་བའི་སྦྱོར་བ་ཡིན་ཏེ། ཉན་རང་གི་ཡིད་བྱེད་སོགས་བར་ཆད་
ཀྱི་ཆོས་སྤོང་བའི་ངེས་འབྱེད་ཆ་མཐུན་ཡིན་པའི་ཕྱིར། ཐེག་ཆེན་གྱི་སྦྱོར་ལམ་ཆོས་མཆོག་ཆོས་
ཅན། བར་ཆད་མེད་པའི་སྦྱོར་བ་ཡིན་ཏེ། མཐོང་ལམ་གྱི་དངོས་རྒྱུ་བྱེད་པས་རྟག་ཏུ་ཆོས་བསྒོམ་
པའི་ངེས་འབྱེད་ཆ་མཐུན་བཞི་པ་ཡིན་པའི་ཕྱིར། ཐེག་ཆེན་གྱི་མཐོང་ལམ་ཆོས་ཅན། ཡང་དག་

པར་རྫོགས་པའི་བྱང་ཆུབ་ལ་ཉེ་བའི་སྦྱོར་བ་ཡིན་ཏེ། ཐེག་ཆེན་གྱི་ལམ་ཟག་པ་མེད་པའི་ཆོས་
གསར་གྱི་རྟེན་ཉིད་ཀྱི་སྦྱོར་བ་ཡིན་པའི་ཕྱིར། ས་གཉིས་པ་ནས་བདུན་པའི་བར་གྱི་ཡེ་ཤེས་ཆོས་
ཅན། མྱུར་དུ་མངོན་པར་རྫོགས་པར་བྱང་ཆུབ་པའི་སྦྱོར་བ་ཡིན་ཏེ། མྱུར་དུ་འབྲས་བུ་ཆོས་ཀྱི་སྐུ་
མངོན་པར་འགྲུབ་པའི་སྦྱོར་བ་ཡིན་པའི་ཕྱིར། ས་བརྒྱད་པའི་ཡེ་ཤེས་ཆོས་ཅན། གཞན་དོན་
གྱི་སྦྱོར་བ་ཡིན་ཏེ། རིགས་ཅན་གསུམ་ལ་ཆོས་ཀྱི་འཁོར་ལོ་རབ་ཏུ་བསྐོར་བའི་དག་སའི་ཡེ་ཤེས་
ཡིན་པའི་ཕྱིར། དེ་ཆོས་ཅན། འཕེལ་བ་དང་འགྲིབ་པ་མེད་པའི་སྦྱོར་བ་ཡིན་ཏེ། དོན་དམ་པར་
འཕེལ་འགྲིབ་མི་མཐོང་བའི་དག་སའི་ཡེ་ཤེས་ཡིན་པའི་ཕྱིར། དེ་ཆོས་ཅན། ཆོས་དང་ཆོས་མ་
ཡིན་པ་ལ་སོགས་པ་དོན་དམ་པར་མི་དམིགས་པའི་སྦྱོར་བ་ཡིན་ཏེ། དོན་དམ་པར་ཆོས་གང་
ཡང་འདོད་པའི་ཁམས་སུ་མི་དམིགས་པའི་དག་སའི་ཡེ་ཤེས་ཡིན་པའི་ཕྱིར། དེ་ཆོས་ཅན།
གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པ་འགོག་པའི་སྦྱོར་བ་ཡིན་ཏེ། གཟུགས་
ལ་སོགས་པ་བསམ་གྱིས་མི་ཁྱབ་པའི་རྣམ་པར་བདེན་པར་རློམས་པ་མེད་པའི་དག་སའི་ཡེ་
ཤེས་ཡིན་པའི་ཕྱིར། དེ་ཆོས་ཅན། གཟུགས་ལ་སོགས་པའི་དངོས་པོར་རྣམ་པར་མི་རྟོག་པའི་
སྦྱོར་བ་ཡིན་ཏེ། མཚན་གཞི་གཟུགས་དང་དེའི་མཚན་མ་གཟུགས་རུང་དང༌། མཚོན་བྱ་དེའི་ངོ་
བོ་ཉིད་དུ་བདེན་པར་རྣམ་པར་མི་རྟོག་པའི་དག་སའི་ཡེ་ཤེས་ཡིན་པའི་ཕྱིར། 
ས་དགུ་པའི་ཡེ་ཤེས་ཆོས་ཅན། འབྲས་བུ་རིན་ཆེན་སྦྱིན་པའི་སྦྱོར་བ་ཡིན་ཏེ། འབྲས་བུ་
དང་པོ་རྒྱུན་ཞུགས་སོགས་མཐོང་བ་སྟེ། དེ་ལ་གཞན་འགོད་པའི་དག་སའི་ཡེ་ཤེས་ཡིན་པའི་ཕྱིར།
ས་བཅུ་པའི་ཡེ་ཤེས་ཆོས་ཅན། རྣམ་པར་དག་པའི་སྦྱོར་བ་ཡིན་ཏེ། གཟུགས་ནས་རྣམ་མཁྱེན་གྱི་
བར་རྣམ་པར་དག་པར་སྒོམ་པའི་དག་སའི་ཡེ་ཤེས་ཡིན་པའི་ཕྱིར། ཡུམ་མྱུར་དུ་བསྒོམ་པའི་
སེམས་དཔའི་རྣལ་འབྱོར་ཆོས་ཅན། ས་མཚམས་ལ་སྦྱོར་བ་ཡིན་ཏེ། ཞག་དང་ཟླ་བ་དང་། ལོ་
སྐོར་དུ་དུས་ཚིགས་བཅད་ནས་ཡུམ་སྒོམ་པ་ལ་མངོན་པར་བརྩོན་པ་མི་འདོར་བ་ཞེས་བྱ་བ་ལ་
སོགས་པའི་སྒྲུབ་པ་དང་ལྡན་པ་རྣམས་ཀྱི་སེམས་དཔའི་རྣལ་འབྱོར་ཡིན་པའི་ཕྱིར། རང་བཞིན་

གྱི་སྦྱོར་བ་ལྔ་དང་གནས་སྐབས་ཀྱི་སྦྱོར་བ་རྣམ་པ་བཅོ་ལྔ་སྟེ། སྦྱོར་བ་ཉི་ཤུ་ཡོད་པ་ཡིན་ཏེ། སྒྲུབ་
ཟིན་པ་དེའི་ཕྱིར། 
སྦྱོར་བའི་སྐྱོན། 
གཉིས་པ་སྦྱོར་བ་སྒོམ་པའི་སྐྱོན་ཡོན་ལ། སྦྱོར་བའི་ཡོན་ཏན། སྦྱོར་བའི་སྐྱོན་ནོ། །དང་པོ་
ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྦྱོར་བའི་ཡོན་ཏན་མཐོང་བ་སྔོན་དུ་བཏང་
ན་སྦྱོར་བ་རྣམས་ལ་ཤིན་ཏུ་གོམས་པར་བྱེད་པས་སྦྱོར་བའི་འོག་ཏུ་དེ་དག་གི་ཡོན་ཏན་དེ་འཆད།
གཉིས་པ་ནི། རྣམ་རྫོགས་སྦྱོར་བ་སྒོམ་པའི་ཡོན་ཏན་རྣམ་པ་བཅུ་བཞི་ཡོད་དེ། བདུད་ཀྱི་མཐུ་
བཅོམ་པ་ལ་སོགས་པ་ཡོད་པའི་ཕྱིར། གསུམ་པ་ནི། ཕྱིན་ཅི་མ་ལོག་པའི་སྦྱོར་བ་བསྒོམ་པ་ལ་
མངོན་པར་དགའ་བ་འབྱུང་ཞིང་འཐོབ་པའི་སེམས་དཔའ་ཆོས་ཅན། མ་འོངས་པ་ན་བདུད་ཀྱི་
མཐུ་བཅོམ་པའི་ཡོན་ཏན་འབྱུང་སྟེ། ད་ལྟར་སྦྱོར་བ་བསྒོམ་པ་ལ་གྲངས་བཞིན་དུ་སངས་རྒྱས་
ཀྱིས་བྱིན་གྱིས་བརླབས་པ་ཐོབ་པའི་སེམས་དཔའ་ཡིན་པའི་ཕྱིར། དེ་ཆོས་ཅན། མ་འོངས་པ་
ན་སངས་རྒྱས་ཀྱི་ཐུགས་ཀྱིས་དགོངས་ཤིང་མཁྱེན་པ་ཉིད་འབྱུང་སྟེ། ད་ལྟར་སྦྱོར་བ་སྒོམ་པའི་
སངས་རྒྱས་ཀྱིས་དགོངས་པའི་སེམས་དཔའ་ཡིན་པའི་ཕྱིར། དེ་ཆོས་ཅན། མ་འོངས་པ་ན་སངས་
རྒྱས་ཀྱིས་མངོན་སུམ་དུ་མཛད་པ་ལ་བརྟེན་ནས་སྦྱོར་བ་ཁྱད་པར་ཅན་དུ་འགྱུར་ཏེ། ད་ལྟར་
སྦྱོར་བ་སྒོམ་པ་ཡེ་ཤེས་ཀྱིས་གཟིགས་པའི་ཕྱིར། དེ་ཆོས་ཅན། ཡང་དག་པར་རྫོགས་པའི་བྱང་
ཆུབ་དང་ཉེ་བར་གྱུར་པ་འབྱུང་སྟེ། ད་ལྟར་དེ་དང་ཉེ་བར་གྱུར་པ་ཐོབ་པའི་ཕྱིར། དེ་ཆོས་ཅན།
མ་འོངས་པ་ན་སངས་རྒྱས་དང་མི་འབྲལ་བ་དོན་ཆེན་པོ་ཉིད་དང་སོགས་པས་བདེ་འགྲོར་སྐྱེ་
བའི་ཕན་ཡོན་ཆེ་བ་དང་། སངས་རྒྱ་བས་འབྲས་བུ་ཆེ་བ་དང་གཞན་དོན་ལ་འཇུག་པས་རྣམ་སྨིན་
ཆེ་བ་ལ་སོགས་པའི་ཡོན་ཏན་དང་ལྡན་པ་འབྱུང་སྟེ། ད་ལྟར་སྦྱོར་བ་བསྒོམ་པའི་ཕན་ཡོན་ཆེན་
པོ་འཐོབ་པའི་ཕྱིར། དེ་ཆོས་ཅན། མ་འོངས་པ་ན་འཚང་རྒྱ་འགྱུར་གྱི་ཞིང་དེ་བཞིན་གཤེགས་

པས་ལུང་བསྟན་པ་སོགས་ཡུལ་དཔྱད་པའི་ཕན་ཡོན་འབྱུང་སྟེ། ད་ལྟ་ཡུམ་གཞན་ལ་སྟོན་པ་
སོགས་སངས་རྒྱས་ཀྱི་བྱ་བ་བྱེད་པ་འཐོབ་པའི་ཕྱིར། དེ་ཆོས་ཅན། མ་འོངས་པ་ན་ཟག་པ་མེད་
པའི་ཡོན་ཏན་ཐམས་ཅད་རྫོགས་པའི་ཕན་ཡོན་འབྱུང་སྟེ། ད་ལྟ་གཉེན་པོའི་ཆོས་ལམ་ཤེར་ཕྱིན་
གྱིས་བསྡུས་པ་ཡོངས་སུ་རྫོགས་པ་ཐོབ་པའི་ཕྱིར། དེ་ཆོས་ཅན། མ་འོངས་པ་ན་ཡུམ་གཞན་
ལ་སྟོན་པའི་སྨྲ་བའི་སྐྱེས་བུ་ཉིད་ཐོབ་སྟེ། ད་ལྟ་རང་ལ་སངས་རྒྱས་རྣམས་ཀྱི་རྣམ་པ་ཐམས་
ཅད་མཁྱེན་པ་ཉིད་ཀྱི་གཏམ་བརྗོད་པ་འཐོབ་པའི་ཕྱིར། དེ་ཆོས་ཅན། མ་འོངས་པ་ན་བདུད་ཀྱིས་
མི་ཕྱེད་པོའི་ཕན་ཡོན་འཐོབ་སྟེ། ད་ལྟར་སྦྱོར་བ་བསྒོམ་པ་ལ་སངས་རྒྱས་རྣམས་ཀྱིས་གྲོགས་
མཛད་པ་འཐོབ་པའི་ཕྱིར། དེ་ཆོས་ཅན། མ་འོངས་པ་ན་དགེ་བའི་རྩ་བ་ཉན་རང་དང་ཐུན་མོང་
མ་ཡིན་པ་སྐྱེ་བའི་ཕན་ཡོན་དང་ལྡན་ཏེ། ད་ལྟ་སྦྱོར་བ་བསྒོམ་པ་ལ་དགའ་བ་རྒྱ་ཆེན་པོ་སྐྱེད་པ་
ཐོབ་པའི་ཕྱིར། དེ་ཆོས་ཅན། མ་འོངས་པ་ན་གཞན་དོན་སྒྲུབ་པར་དམ་བཅས་པའི་དོན་ཇི་ལྟ་
བ་བཞིན་དུ་བསྒྲུབ་པ་འཐོབ་སྟེ། ད་ལྟ་ཡུམ་བསྒོམ་པ་དེའི་དམ་བཅས་པའི་ཚིག་ལ་སངས་
རྒྱས་རྣམས་ཀྱིས་རྗེས་སུ་ཡི་རང་བ་ཐོབ་པའི་ཕྱིར། དེ་ཆོས་ཅན། ཚེ་རབས་གཞན་དུ་དགེ་བ་
རླབས་ཆེ་བའི་འབྲས་བུ་རྒྱ་ཆེན་པོ་ཡོངས་སུ་འཛིན་པ་འཐོབ་ཏེ། ད་ལྟ་ཐེག་ཆེན་གྱི་ཆོས་ཟབ་
མོ་མངོན་པར་འདོད་པ་ཐོབ་པའི་ཕྱིར། དེ་ཆོས་ཅན། ཚེ་རབས་གཞན་དུ་སེམས་ཅན་གྱི་དོན་
སྒྲུབ་པ་ཐོབ་སྟེ། ད་ལྟ་སྲོག་ཆགས་མང་པོ་བྱང་ཆུབ་ལ་འགོད་པ་སོགས་སེམས་ཅན་གྱི་དོན་
བྱེད་པ་ཐོབ་པའི་ཕྱིར། དེ་ཆོས་ཅན། ཚེ་རབས་གཞན་དུ་ཡུམ་ངེས་པར་ཐོབ་པ་ཞེས་བྱ་བའི་
ཡོན་ཏན་འབྱུང་སྟེ། ད་ལྟ་ཤེས་རབ་ཀྱི་ཕ་རོལ་ཏུ་ཕྱིན་པའི་ཚིག་དོན་ཚང་བར་རྙེད་པ་ཞེས་བྱ་
བ་ཐོབ་པའི་ཕྱིར། དེ་ལྟར་ན་སྦྱོར་བའི་ཡོན་ཏན་བཅུ་བཞི་ཡིན་ནོ། ། 
གཉིས་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྦྱོར་བའི་ཡོན་ཏན་བཤད་
ཟིན་པ་དེའི་འོག་ཏུ་ཡང་སྐྱོན་གང་ཞིག་ཡོངས་སུ་སྤངས་པས་སྦྱོར་བ་རྣམས་སྒོམ་པར་བྱ་བ་
སྦྱོར་བའི་བར་ཆད་བྱེད་པའི་སྐྱོན་གང་དག་ཅིག་ཡིན་ཞེ་ན། དེ་དག་གི་བར་ཆད་དུ་འགྱུར་བའི་

སྐྱོན་དེ་འཆད། གཉིས་པ་ནི། སྦྱོར་བ་སྒོམ་པའི་སྐྱོན་ནི་ཞེ་དྲུག་ཏུ་ཡོད་དེ། བཅུ་ཚན་བཞི་དང་
དྲུག་ཏུ་ངེས་པར་རྟོགས་པར་བྱ་བའི་ཕྱིར། གསུམ་པ་ལ། སོ་སོར་བཤད་པ་དང་། གྲངས་བསྡུ་
བའོ། །དང་པོ་ལ་སྦྱོར་བའི་འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་
པ་མཐུན་རྐྱེན་མ་ཚང་བ་ཉེར་གསུམ། འགལ་རྐྱེན་གཞན་ལ་བརྟེན་པ་གསུམ་མོ། །དང་པོ་
ཡོད་དེ། ཡུམ་གྱི་ཚིག་དོན་ལ་དུས་ཡུན་རིང་མོ་ཞིག་ནས་ངེས་པ་སྐྱེ་དགོས་པ་ཚེགས་ཆེན་པོས་
འཐོབ་པ་དང་། མཐའ་མ་བརྟགས་པར་ངེས་པ་མྱུར་དུ་སྐྱེ་བ་སྤོབས་པ་ཧ་ཅང་མྱུར་བ་དང་།
གླལ་བ་སོགས་ཀྱི་ངང་ནས་ཡུམ་འདྲི་བ་སོགས་ལུས་ཀྱི་གནས་ངན་ལེན་དང་། ཆགས་པས་
ཡུམ་འདྲི་བ་སོགས་སེམས་ཀྱི་གནས་ངན་ལེན་དང་རྙེད་བཀུར་སོགས་ཀྱི་ཀུན་ནས་བསླངས་
ནས་བྱེད་པ་སོགས་རིགས་པ་མ་ཡིན་པས་བསྐྱེད་པའི་ཁ་ཏོན་བྱེད་པ་ལ་སོགས་པ་དང༌། ཡུམ་
ལ་ཕྱིར་ཕྱོགས་པའི་རྒྱུ་མཚན་འཛིན་པ་ཉིད་དང༌། རྣམ་མཁྱེན་གྱི་རྒྱུ་ལ་མངོན་པར་ཞེན་པ་དད་
པ་ཉམས་པ་དང་། གྱ་ནོམ་པའི་རོ་མྱང་བ་ཉམས་པ་དང་། དམན་པའི་སྡེ་སྣོད་ལས་རྣམ་མཁྱེན་
འཚོལ་བ་རྣམ་པ་ཐམས་ཅད་དུ་ཐེག་པའི་མཆོག་ཡུམ་ཀུན་ཏུ་འཛིན་པ་ཉམས་པ་དང༌། ཡུམ་
རྙེད་པ་དོར་ནས་དམན་པའི་སྡེ་སྣོད་ལས་རྣམ་མཁྱེན་འཚོལ་བ་རྟག་ཏུ་ཆེད་དུ་བྱ་བ་ཉམས་པ་
ཞེས་བྱ་བ་ནི་བཅུ་ཚན་དང་པོ་དང་། དམན་པའི་སྡེ་སྣོད་ཀྱི་དོན་ཙམ་ཉམས་སུ་བླངས་པས་རྣམ་
མཁྱེན་ཐོབ་པར་འདོད་པ་རྒྱུ་དང་འབྲས་བུ་འབྲེལ་བ་ཉམས་པ་དང་། ཐེག་པ་ཆེ་ཆུང་གི་སྡེ་
སྣོད་འདྲ་བར་འཛིན་པ་གོང་ན་མེད་པ་སྐུ་གསུམ་གྱི་རྒྱུ་ལས་ཉམས་པ་དང༌། གཟུགས་སྒྲ་ལ་
སོགས་པ་འདོད་ཡོན་གྱི་ཡུལ་རྣམ་པ་མང་པོ་ལ་རྣམ་པར་རྟོག་པའི་སྤོབས་པ་འབྱུང་བ་དང་།
ཡུམ་ཡི་གེར་འདྲི་བ་ལ་ཡུམ་དུ་མངོན་པར་ཞེན་པ་དང༌། རྟེན་འབྱུང་དངོས་པོ་མེད་པ་ལ་གནས་
ལུགས་ཀྱི་དོན་དུ་མངོན་པར་ཞེན་པ་དང་། ཡི་གེ་ལ་ཡུམ་དུ་མངོན་པར་ཞེན་པ་དང༌། ཡི་གེ་མེད་པ་
ལ་ཡུམ་དུ་མངོན་པར་ཞེན་པ་དང་། རོ་མྱང་འདོད་ནས་ཡུལ་ལ་སོགས་པ་ཡིད་ལ་བྱེད་པ་དང་།
རྙེད་པ་དང་བཀུར་བསྟི་དང་བསྟོད་པའི་ཚིགས་སུ་གཅད་པའི་རོ་མྱང་བ་དང་། ལམ་མ་ཡིན་པ་

བདུད་ཀྱིས་བསྟན་པའི་ཚིག་ལས་ཐབས་ལ་མཁས་པ་འཚོལ་བ་ཞེས་བྱ་བ་ནི་བཅུ་ཚན་གཉིས་
པ་ཡིན་པའི་ཕྱིར། 
གཉིས་པ་ནི། རང་གཞན་གང་རུང་ལ་བརྟེན་པ་མཐུན་རྐྱེན་མ་ཚང་བ་ཉེར་གསུམ་ཡོད་དེ།
གྲངས་བཞིན་དུ་ཉན་པ་པོ་སྔ་མ་དང་འཆད་པ་པོ་དག་ཕྱི་མ་རྣམས་དང་འབྲེལ་བ་དེ་ལས་བཟློག་སྟེ་
འབྲེལ་ན་ཡང་སྐྱོན་དུ་འགྱུར་བས་གང་ཡང་རུང་བ་དང་མངོན་པར་འབྲེལ་བས་ཉན་པ་པོ་ཡུམ་
ལ་འདུན་ཆེ་བ་དང་། འཆད་པ་པོ་སྙོམས་ལས་ཀྱིས་ཉམས་པ་དང་། ཉན་པ་པོ་ཡུལ་འདིར་ཉན་
འདོད། འཆད་པ་པོ་གཞན་དུ་འཆད་འདོད་པས་འདུན་པའི་ཡུལ་ཐ་དད་པས་ཉམས་པ་དང་། ཉན་
པ་པོ་འདོད་ཆེན་ཆུང་བ་དང་འཆད་པ་པོ་འདོད་ཆེན་ཆུང་བ་མ་ཡིན་པ་ཉིད་ཀྱིས་ཉམས་པ་དང་།
ཉན་པ་པོ་སྦྱངས་པའི་ཡོན་ཏན་དང་ལྡན་པ་དང་། འཆད་པ་པོ་མི་ལྡན་པ་དག་དང་། ཉན་པ་པོ་
དད་སོགས་དགེ་བ་དང་། འཆད་པ་པོ་དགེ་བ་མ་ཡིན་པའི་ཆོས་ཉིད་དང་ལྡན་པ་དང་། ཉན་པ་
པོ་སྦྱིན་པ་གཏོང་བ་དང་། འཆད་པ་པོ་དེ་ལ་སེར་སྣ་བྱེད་པ་དང་། ཉན་པ་པོ་ནོར་སྦྱིན་པ་དང་།
འཆད་པ་པོ་དེ་མི་ལེན་པ་དང་། ཉན་པ་པོ་མགོ་སྨོས་པས་གོ་བའི་དབང་པོ་རྣོ་བ་དང་། འཆད་
པ་པོ་རྣམ་པར་སྤྲོས་པས་གོ་བའི་དབང་བརྟུལ་ཉིད་དང༌། ཉན་པ་པོ་མདོ་ལ་སོགས་པའི་གསུང་
རབ་ཡན་ལག་བཅུ་གཉིས་ཀྱི་ཆོས་མངོན་པར་ཤེས་པ་དང༌།་འཆད་པ་པོ་དེ་མངོན་པར་མི་ཤེས་
པ་ཉིད་དང་། ཉན་པ་པོ་ཕ་རོལ་ཏུ་ཕྱིན་པ་དྲུག་དང་ལྡན་པ་དང་། འཆད་པ་པོ་མི་ལྡན་པ་ཞེས་བྱ་
བ་ནི་བཅུ་ཚན་གསུམ་པ་དང་། སྔ་མ་དེ་ཁོ་ན་བཞིན་དུ་ཉན་པ་པོ་སངས་རྒྱ་བའི་ཐབས་ལ་མཁས་
པ་དང་། འཆད་པ་པོ་ཐབས་མ་ཡིན་པ་ལ་མཁས་པ་དང༌། ཉན་པ་པོ་མི་བརྗེད་པའི་གཟུངས་
ཐོབ་པ་དང་། འཆད་པ་པོ་མ་ཐོབ་པ་དང༌། ཉན་པ་པོ་ཡུམ་ཡི་གེར་འདྲི་འདོད་པ་དང་། འཆད་པ་
པོ་ཡི་གེར་འདྲི་མི་འདོད་པ་དག་དང༌། ཉན་པ་པོ་འདོད་པའི་འདུན་པ་དང་བྲལ་བ་དང་། འཆད་པ་
པོ་མ་བྲལ་བ་ཉིད་ཅེས་བྱ་བ་བཞི་དང་། གཞན་དོན་དུ་ངན་སོང་གི་འགྲོ་བ་ལ་ཡིད་ཕྱིར་ཕྱོགས་
པ་དང་། ལྷ་ལ་སོགས་པའི་བདེ་འགྲོརའགྲོ་བ་ལ་སྲེད་ཅིང་ཡིད་བདེ་བ་སྟེ་གཉིས་དང་། གྲངས་

བཞིན་དུ་འཆད་པ་པོ་སྔ་མ་རྣམས་དང་། ཉན་པ་པོ་དག་ཕྱི་མ་རྣམས་དང་འབྲེལ་བ་དང་དེ་ལས་
ཟློག་སྟེ་གང་ཡང་རུང་བ་དང་འབྲེལ་བས་ཀྱང་སྐྱོན་དུ་འགྱུར་བས་འཆད་པ་པོ་གཅིག་པུ་ལ་
དགའ་བ་དང་། ཉན་པ་པོ་འཁོར་ལ་མངོན་པར་དགའ་བ་ཉིད་དང་། འཆད་པ་པོ་འཁོར་གྱི་གོ་
སྐབས་མི་འབྱེད་པ་ཉིད་དང་། ཉན་པ་པོ་འཁོར་རྗེས་སུ་འབྲེལ་བར་འདོད་པ་ཉིད་དང་། འཆད་པ་
པོ་ཟང་ཟིང་ཅུང་ཟད་འདོད་པ་ཉིད་དང་། ཉན་པ་པོ་དེ་སྦྱིན་པར་མི་འདོད་པ་ཉིད་དང༌། འཆད་
པ་པོ་སྲོག་གི་བར་ཆད་དུ་འགྱུར་བའི་ཕྱོགས་སུ་འགྲོ་འདོད་པ་དང་། ཉན་པ་པོ་བར་ཆད་དུ་མི་
འགྱུར་བའི་ཕྱོགས་སུ་འགྲོ་བར་འདོད་པ་ཞེས་བྱ་བ་བཞི་སྟེ་བཅུ་ཚན་བཞི་པ་དང་། དེ་བཞིན་
དུ་འཆད་པ་པོ་མུ་གེ་བྱུང་བའི་ཕྱོགས་སུ་འགྲོ་བ་དང་། ཉན་པ་པོ་མི་འགྲོ་བ་དང་འཆད་པ་པོ་
ཆོམ་རྐུན་བ་ལ་སོགས་པས་དཀྲུགས་པའི་ཕྱོགས་སུ་འགྲོ་བ་དང་ཉན་པ་པོ་དེར་མི་འགྲོ་བ་
དང་། འཆད་པ་པོ་བསོད་སྙོམས་སྟེར་བའི་ཁྱིམ་ཡང་ཡང་བལྟ་བས་ཡིད་བདེ་ཞིང་། ཉན་པ་པོ་
ཡིད་མི་བདེ་བ་བྱ་བ་གསུམ་ཡོད་པའི་ཕྱིར།
གསུམ་པ་འགལ་རྐྱེན་གཞན་ལ་བརྟེན་པ་གསུམ་ཡོད་དེ། བདུད་ཀྱི་ཆོས་དང་གང་ཟག་སོ་
སོར་འབྱེད་པའི་སྦྱོར་བ་དང་། མི་སྡུག་པ་སྒོམ་པ་སོགས་གནས་ལུགས་ཀྱི་དོན་བསྒོམ་པར་སྟོན་པ་
ཡུམ་བཅོས་མ་ཉེ་བར་བསྒྲུབ་པ་དང་། བདུད་དགེ་སློང་གི་ཆ་བྱད་དུ་འོངས་པ་ལ་དད་པ་སྐྱེ་བ་ཡུལ་
ཇི་ལྟ་བ་བཞིན་མ་ཡིན་པ་ལ་དགའ་བ་བསྐྱེད་པ་ཞེས་བྱ་བ་གཞན་གསུམ་ཡོད་པའི་ཕྱིར། གཉིས་
པ་གྲངས་བསྡུ་བ་ནི། དེ་ལྟར་ན་སྦྱོར་བའི་སྐྱོན་བཞི་བཅུ་རྩ་དྲུག་ཡོད་དེ། གོང་དུ་སྒྲུབ་ཟིན་པའི་ཕྱིར།
སྦྱོར་བའི་མཚན་ཉིད། 
གསུམ་པ་སྦྱོར་བའི་མཚན་ཉིད་ལ། སྤྱིའི་མཚམས་སྦྱར། སོ་སོའི་དོན་བཤད། སྤྱིའི་གྲངས་
བསྡུ་བའོ། །དང་པོ་ནི། གོ་རིམས་བཞིན་དུ་སྦྱོར་བའི་ཡོན་ཏན་བླངས་པ་དང་སྐྱོན་དོར་བའི་སྒོ་

ནས་སྦྱོར་བ་རྣམས་བསྒོམ་པར་བྱ་བ་ལ་ནི་སྦྱོར་བ་ཤེས་དགོས་ལ། དེ་ལ་ཡང་སྦྱོར་བའི་མཚན་
ཉིད་ཤེས་པ་སྔོན་དུ་འགྲོ་བ་ཅན་ཡིན་པས་སྦྱོར་བའི་སྐྱོན་གྱི་འོག་ཏུ་དེ་དག་གི་མཚན་ཉིད་དེ་འཆད།
ྋ གཉིས་པ་ལ། མདོར་བསྟན། རྒྱས་པར་བཤད་པའོ། །དང་པོ་ལ་རྩ་བ། འགྲེལ་པའོ། །དང་
པོ་ནི། སྐབས་འདིར་ལམ་ཤེར་ཕྱིན་གྱི་མཚན་ཉིད་བསྟན་པ་ལ་དགོས་པ་ཡོད་དེ། མཚོན་བྱེད་
གང་གིས་ལམ་ཤེར་ཕྱིན་གྱི་རྣལ་འབྱོར་དུ་མཚོན་ནུས་པ་དེའི་མཚན་ཉིད་དུ་ཤེས་པར་བྱ་བའི་
ཆེད་ཡིན་པའི་ཕྱིར། འདིར་བསྟན་མཚན་ཉིད་དེ་ཡང་རྣམ་པ་གསུམ་དུ་ཡོད་དེ། མཁྱེན་གསུམ་
སྦྱོར་བ་མཚོན་བྱེད་ཤེས་པའི་མཚན་ཉིད་དང༌། ཉན་རང་གི་སྦྱོར་བ་ལས་ཁྱད་པར་དུ་འཕགས་
པའི་སྦྱོར་བར་མཚོན་བྱེད་ཁྱད་པར་གྱི་མཚན་ཉིད་དང༌། གཞན་དོན་བསྒྲུབ་པའི་བྱེད་ལས་ཁྱད་
པར་ཅན་དང་ལྡན་པའི་སྦྱོར་བར་མཚོན་བྱེད་བྱེད་པའི་མཚན་ཉིད་དེ་དེ་རྣམས་ཡོད་པའི་ཕྱིར།
སྐབས་འདིར་སྦྱོར་བའི་ངོ་བོ་ཉིད་བཅུ་དྲུག་བསྟན་པ་ལ། དགོས་པ་ཡོད་དེ། སྦྱོར་བའི་ངོ་བོ་
ཉིད་གང་མཚོན་པར་བྱ་བའི་མཚོན་བྱ་དང་། མཚན་གཞི་ཡང་སྦྱོར་བའི་མཚན་ཉིད་ཀྱི་སྒྲས་བསྟན་
པའི་སྒོ་ནས་ཤེས་པར་བྱ་བའི་ཆེད་ཡིན་པའི་ཕྱིར། གཉིས་པ་ནི། བྱེད་པར་སྒྲུབ་པས་འདིས་
སྦྱོར་བ་རྣམས་མཚོན་པར་བྱེད་པས་ན་མཚན་ཉིད་ཅེས་མཚན་ཉིད་ཀྱི་སྒྲ་བྱེད་པ་ལ་འཇུག་པའི་
ཚེ་ཤེས་པ་དང་ཁྱད་པར་དང་བྱེད་པ་གསུམ་ལ་མཚན་ཉིད་ཀྱི་སྒྲ་འཇུག་སྟེ། ཤེས་ཁྱད་བྱེད་པ་
གསུམ་པོ་དེ་རྣམས་བྱང་སེམས་ཀྱི་མཁྱེན་གསུམ་སྦྱོར་བའི་སྤྱི་དང་བྱེ་བྲག་ཅི་རིགས་པར་
མཚོན་བྱེད་ཡིན་པའི་ཕྱིར། འདི་མཚོན་པར་བྱ་བས་ན་མཚན་ཉིད་ཅེས་མཚན་ཉིད་ཀྱི་སྒྲ་ལས་
སུ་སྒྲུབ་པའི་ཚེ་ངོ་བོ་ཉིད་ཀྱི་མཚན་ཉིད་ལའང་མཚན་ཉིད་ཀྱི་སྒྲ་འཇུག་སྟེ། དེ་རྣམས་མཚོན་པར་
བྱ་བའི་གཞི་ཡིན་པའི་ཕྱིར། མཚན་ཉིད་ཀྱི་སྒྲ་འཇུག་པའི་གཞི་ནི་རྣམ་པ་བཞིར་ཤེས་པར་བྱ་སྟེ།
དེ་ལྟར་སྒྲུབ་ཟིན་པའི་ཕྱིར།
 གཉིས་པ་རྒྱས་བཤད་ལ། ཤེས་མཚན། ཁྱད་མཚན། བྱེད་མཚན། ངོ་བོ་ཉིད་ཀྱི་མཚན་ཉིད་
དོ། །དང་པོ་ལ། གཞི་ཤེས་སྦྱོར་བའི་མཚན་ཉིད། ལམ་ཤེས་སྦྱོར་བའི་མཚན་ཉིད། རྣམ་མཁྱེན་

སྦྱོར་བའི་མཚན་ཉིད་དོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ལ། དེ་ལ་ཤེས་
པའི་མཚན་ཉིད་ཐམས་ཅད་མཁྱེན་པ་ཉིད་གསུམ་གྱི་དབྱེ་བས་ཐ་དད་པ་ལ་རེ་ཞིག་ཐམས་ཅད་
ཤེས་པ་ཉིད་ཀྱི་སྒོ་ནས་སྦྱོར་བའི་མཚན་ཉིད་འཆད། གཉིས་པ་ནི། ཐམས་ཅད་ཤེས་པ་ཉིད་ཀྱི་
སྐབས་ཀྱི་ཤེས་པའི་མཚན་ཉིད་བཅུ་དྲུག་ཏུ་བསྡུས་པ་ཡིན་ཏེ། དེ་བཞིན་གཤེགས་པ་འབྱུང་བ་
ཤེས་པ་སོགས་གཞི་ཤེས་སྦྱོར་བ་བཅུ་དྲུག་ཏུ་ཡོད་པའི་ཕྱིར། གསུམ་པ་འགྲེལ་པ་ནི། ཤེས་
པའི་མཚན་ཉིད་ཐམས་ཅད་ཤེས་པ་ཉིད་ཀྱི་སྦྱོར་བས་བསྡུས་པ་ཡིན་ནོ། དེ་ཡང་འོག་ནས་
འབྱུང་བའི་ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཞི་པོ་རྣམས་
མཚན་གཞི། ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཡིན་པར་མཚོན། གང་གིས་ན་སྦྱོར་
བའི་ངོ་བོར་གྱུར་པའི་ཤེས་པའི་རྣམ་པའི་བྱེ་བྲག་གིས་བསྡུས་པའི་སེམས་དཔའི་ཡེ་ཤེས་དག་
གིས་སོ། །མཚོན་ཚུལ་ཇི་ལྟར་ན་ཚུལ་བཞིན་དུ་ཚ་རེག་གིས་མེ་མཚོན་པ་ཇི་ལྟ་བ་བཞིན་མཚོན་
པས་ནའོ། །དེ་ལ་ཡང་བཅུ་དྲུག་ཡོད། གཞི་ཤེས་སྦྱོར་བ་སྒོམ་པ་ལ་བརྟེན་ནས་དེ་བཞིན་གཤེགས་
པ་འབྱུང་བ་ཤེས་པ་དང་། འཇིག་རྟེན་དོན་དམ་པར་འཇིག་པ་མེད་པར་རྟོགས་པའི་ཤེས་རབ་
ཀྱིས་ཟིན་པའི་ཤེས་པ་དང་། སེམས་ཅན་གྱི་སེམས་ཀྱི་སྤྱོད་པ་དུ་མ་ཤེས་པ་དང་། གང་ཟག་
གི་བདག་མེད་པ་ལ་སེམས་བསྡུས་པ་ཤེས་པ་དང་། དེ་ལས་སེམས་རྣམ་པར་གཡེངས་པ་ཤེས་
པ་དང་། ནམ་མཁའ་ལྟར་སེམས་མི་ཟད་པའི་རྣམ་པ་ཤེས་པ་དང་། སེམས་འདོད་ཆགས་དང་
བཅས་པ་དང་། ཞེ་སྡང་དང་གཏི་མུག་དང་བཅས་པ་ལ་སོགས་པ་ཤེས་པ་དང་། རྩ་བའི་སོགས་
པ་ཞེས་པའི་སྒྲས་བསྡུས་པ་སེམས་འདོད་ཆགས་དང་བྲལ་བ་སོགས་ཤེས་པ་དང༌། སེམས་ཀྱི་
གནས་ལུགས་རྒྱ་ཆེན་པོ་ཤེས་པ། ཐ་སྙད་དུ་སེམས་ཆེན་པོར་གྱུར་པ་ཤེས་པ་དང༌། དོན་དམ་
པར་སེམས་ཚད་མེད་པར་ཤེས་པ་དང་། དབང་ཤེས་ལ་སེམས་བསྟན་དུ་མེད་པ་ཤེས་པ་དང་།
སྤྱན་ལྔས་སེམས་ལྟར་མེད་པ་ཤེས་པ་དང༌། སེམས་གཡོ་བ་དང་ལ་སོགས་པ་འདུ་བ་དང༌།
བཀྲམ་པ་དང་། བཅུམ་པའི་ལྟ་བ་རྣམས་འཁྲུལ་གཞི་ཕུང་པོ་ལ་བརྟེན་ནས་འབྱུང་གི །གང་

ཟག་གི་བདག་མེད་པར་ཤེས་པའི་སེམས་དཔའི་ཡེ་ཤེས་དང་། གཡོ་བ་ལ་སོགས་པའི་སེམས་
དེ་བདེན་པས་སྟོང་བ་དེ་བཞིན་ཉིད་ཀྱི་རྣམ་པ་ཅན་གྱི་སེམས་དཔའི་ཡེ་ཤེས་དང་། དེ་བཞིན་
གཤེགས་པས་དེ་བཞིན་ཉིད་རྟོགས་པ་དེ་རང་གིས་རྟོགས་པ་ལྟར་གཞན་ལ་བསྟན་ཞིང་
བརྟགས་པ་ཞེས་བྱ་བ་རྟོགས་པའི་སེམས་དཔའི་ཡེ་ཤེས་འདི་རྣམས་ཀྱི་སྟེ་བཅུ་དྲུག་ཡོད་པའི་
ཕྱིར། དོན་དྲིལ་ན་ཉོན་མོངས་རྟགས་དང་མཚན་མ་དང་ཞེས་སོགས་ཀྱི་སྐབས་ནས་དངོས་སུ་
བསྟན་པའི་སེམས་དཔའི་རྣལ་འབྱོར་དང་པོ་བཞི་མཚན་གཞི། སེམས་དཔའི་གཞི་ཤེས་སྦྱོར་
བར་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་དམིགས་པ་གང་ཡང་
རུང་བ་ལ་དམིགས་པ་ཡང་ཡིན། ཐེག་ཆེན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་
མཐུན་དུ་གྱུར་པའི་སེམས་དཔའི་རྣལ་འབྱོར་ཡིན་པ་ཞེས་སོ། ། 
གཉིས་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེའི་འོག་ཏུ་ལམ་ཤེས་པ་
ཉིད་ཀྱི་སྦྱོར་བའི་སྒོ་ནས་འཆད། གཉིས་པ་ནི། ལམ་ཤེས་པ་ཉིད་ཀྱི་སྐབས་ཀྱིས་ནི་ཤེས་པའི་
མཚན་ཉིད་བཅུ་དྲུག་ཡིན་པར་བཞེད་དེ། སྟོང་པ་ཉིད་སོགས་ཤེས་པའི་ལམ་ཤེས་སྦྱོར་བ་བཅུ་
དྲུག་ཡོད་པའི་ཕྱིར། གསུམ་པ་ནི། ཤེས་པའི་མཚན་ཉིད་ལམ་ཤེས་པ་ཉིད་ཀྱི་སྦྱོར་བས་བསྡུས་པ་
ཡིན་ནོ། །དེ་ཡང་སེམས་དཔའི་རྒྱུད་ཀྱི་ངོ་བོ་ཉིད་ཀྱི་སྦྱོར་བ་བར་པ་ལྔ་པོ་མཚན་གཞི། ལམ་
ཤེས་པ་ཉིད་ཀྱི་སྦྱོར་བ་དག་སྦྱིན་པར་མཚོན། གང་གིས་ན་སྔར་བཤད་པ་འདི་རྣམས་ཀྱི་ཤེས་
པའི་རྣམ་པའི་ཁྱད་པར་བཅུ་དྲུག་གིས་བསྡུས་པའི་སེམས་དཔའི་ཡེ་ཤེས་ཀྱིས་སོ། །མཚོན་
ཚུལ་ཇི་ལྟར་ན་ཚ་རེག་གིས་མེ་མཚོན་པ་ཇི་ལྟ་བ་བཞིན་དུ་མཚོན་ནོ། །དེ་ལ་ཡང་བཅུ་དྲུག་ཏུ་
ཡོད་དེ། སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་དང་། སྐྱེ་བ་དོན་དམ་པར་
མེད་པ་དང་། འགོག་པ་དོན་དམ་པར་མེད་པ་དང་། རྩ་བའི་སོགས་པ་ཞེས་བྱ་བའི་སྒྲས་བསྡུས་པ་
ཀུན་ནས་ཉོན་མོངས་པ་དོན་དམ་པར་མེད་པ་དང་། རྣམ་པར་བྱང་བ་དོན་དམ་པར་མེད་པ་
དང་། སྤང་བྱའི་དངོས་པོ་དོན་དམ་པར་མེད་པ་དང་། བདེན་གྲུབ་ཀྱིས་སྟོང་པའི་ངོ་བོ་ཉིད་

དང་། དོན་དམ་པར་གྲུབ་པའི་རྟེན་མེད་པ་དང་། དོན་དམ་པར་མེད་པ་ནམ་མཁའི་མཚན་
ཉིད་དེ་དྲུག་དང་། ཆོས་ཉིད་གཞན་དུ་རྣམ་པར་འཁྲུག་པ་མེད་པ་དང༌། བློ་སྔོན་དུ་བཏང་ནས་
འདུ་མི་བྱེད་པ་དང་། མཚན་ཉིད་དང་མཚན་གཞིའི་དབྱེ་བ་བདེན་པར་རྣམ་པར་མི་རྟོག་པ་
དང༌། རབ་ཏུ་དབྱེ་བ་དོན་དམ་པར་མེད་པ་དང་། མཚན་ཉིད་དེ་ཡང་དོན་དམ་པར་མཚན་ཉིད་
མེད་པ་ཞེས་བྱ་བར་ཤེས་པའི་ཡེ་ཤེས་རྣམས་སུ་ཡོད་པའི་ཕྱིར། དོན་དྲིལ་ན་འོག་གི་དཀའ་
དང་ངེས་པ་དང་ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་
བ་སོགས་སྒྲུབ་པའི་རྣལ་འབྱོར་ལྔ་མཚན་གཞི། ལམ་ཤེས་སྦྱོར་བར་མཚོན། སྟོང་ཉིད་མཚན་
མེད་སོགས་ལམ་ཤེས་ཀྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་
འབྱོར་ཡིན་པ་ཞེས་སོ། ། 
གསུམ་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེའི་འོག་ཏུ་རྣམ་པ་ཐམས་
ཅད་མཁྱེན་པ་ཉིད་ཀྱི་སྦྱོར་བའི་སྒོ་ནས་འཆད། གཉིས་པ་ནི། རྣམ་པ་ཀུན་མཁྱེན་པའི་ཚུལ་ལ་
སྟེ་ཤེས་པའི་མཚན་ཉིད་ཀྱི་སྦྱོར་བ་ལ་བཅུ་དྲུག་ཅེས་མདོ་ལས་བཤད་དེ། དེ་བཞིན་གཤེགས་
པ་ཉིད་ཀྱི་མཐོང་ཆོས་ལ་བདེ་བར་གནས་པ་ཤེས་པ་སོགས་ཡུལ་གྱི་སྒོ་ནས་བཅུ་དྲུག་ཏུ་ཡོད་པའི་
ཕྱིར། གསུམ་པ་ནི། ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བས་བསྡུས་
པ་ཡིན་ནོ། །དེ་ཡང་སེམས་དཔའི་རྣལ་འབྱོར་ངོ་བོ་ཉིད་ཐ་མ་བདུན་མཚན་གཞི། རྣམ་པ་ཐམས་
ཅད་མཁྱེན་པ་ཉིད་ཀྱི་སྦྱོར་བ་དག་ཡིན་པར་མཚོན། གང་གིས་ན་སྔར་བཤད་པ་འདི་རྣམས་ཀྱི་
ཤེས་པའི་རྣམ་པའི་བྱེ་བྲག་བཅུ་དྲུག་གིས་བསྡུས་པའི་སེམས་དཔའི་ཡེ་ཤེས་ཀྱིས་སོ། །མཚོན་
ཚུལ་ཇི་ལྟར་ན་ཚ་རེག་གིས་མེ་མཚོན་པ་ཇི་ལྟ་བ་བཞིན་དུ་མཚོན་ནོ། ། 
དེ་ལ་ཡང་བཅུ་དྲུག་ཏུ་ཡོད་དེ། དེ་བཞིན་གཤེགས་པ་དེ་ཉིད་ཀྱི་ཆོས་ལ་མངོན་པར་བརྟེན་
ནས་མཐོང་ཆོས་ལ་བདེ་བར་གནས་པ་དང་། དགེ་བའི་བཤེས་གཉེན་ལ་གུས་པར་བྱ་བ་དང་།
བཀའ་ལས་མི་འདའ་བ་བླ་མར་བྱ་བ་དང་། རྙེད་བཀུར་གྱིས་མཉེས་པར་བྱ་བ་དང་། མེ་ཏོག་

སོགས་ཀྱིས་མཆོད་པ་དང་། དོན་དམ་པར་བྱེད་པ་མེད་པ་ཉིད་དང་། ཡེ་ཤེས་ཀྱིས་ཤེས་བྱ་ཐམས་
ཅད་དུ་འགྲོ་བ་དང་། དོན་དམ་པར་མ་མཐོང་བའི་དོན་དེ་ཁོ་ན་ཉིད་དུ་སྟོན་པ་དང༌། འཇིག་
རྟེན་སྟོང་པ་ཉིད་ཀྱི་རྣམ་པར་ཤེས་པ་དང༌། འཇིག་རྟེན་སྟོང་པ་ཉིད་དུ་བརྗོད་པ་དང༌། འཇིག་
རྟེན་སྟོང་པ་ཉིད་དུ་བསྒོམ་བྱུང་གི་ཤེས་པར་མཛད་པ་དང༌། གདུལ་བྱས་འཇིག་རྟེན་སྟོང་པ་
ཉིད་དུ་མངོན་སུམ་དུ་མཐོང་བར་མཛད་པ་དང་། ཆོས་ཉིད་རྟོག་གེ་བའི་བློས་བསམ་གྱིས་མི་
ཁྱབ་པ་ཉིད་དུ་སྟོན་པ་དང་། དོན་དམ་པར་སྤྲོས་པ་ཞི་བ་ཉིད་དུ་སྟོན་པ་དང་། འཇིག་རྟེན་དོན་
དམ་པར་གྲུབ་པ་འགོག་པ་དང་། འཇིག་རྟེན་འདི་དང་ཕ་རོལ་ལ་དོན་དམ་པར་བླང་དོར་གྱི་
འདུ་ཤེས་འགོག་པ་ཤེས་པ་ཞེས་བྱ་བའི་སེམས་དཔའི་ཡེ་ཤེས་རྣམས་ཡོད་པའི་ཕྱིར། 
དོན་དྲིལ་ན། མི་མཐུན་ཐོགས་པ་མེད་དང་དེ་ཞེས་སོགས་ཀྱི་སྐབས་ནས་དངོས་སུ་བསྟན་
པའི་གཞི་ལམ་གྱིས་བསྡུས་པའི་ཁྱད་པར་སོགས་སེམས་དཔའི་རྣལ་འབྱོར་བདུན་མཚན་གཞི།
རྣམ་མཁྱེན་སྦྱོར་བར་མཚོན། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་
སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་
ཡིན་པ་ཞེས་སོ། ། ་
གཉིས་པ་ཁྱད་མཚན་ལ། མདོར་བསྟན། རྒྱས་པར་བཤད་པའོ། །དང་པོ་ལ། མཚམས་སྦྱར།
རྩ་བ། འགྲེལ་པའོ། །དང་པོ་ནི། དེ་ལྟར་བར་སྐབས་ཀྱི་ཚིགས་སུ་བཅད་པ་དགུས་མཁྱེན་གསུམ་
སྦྱོར་བ་མཚོན་པར་བྱེད་པའི་མཚན་ཉིད་ཉན་རང་གི་སྦྱོར་བ་ལས་ཁྱད་ཞུགས་པའི་ཚུལ་དངོས་
སུ་མ་བསྟན་པར། སྤྱིའི་ངོ་བོ་ཉིད་དུ་བརྗོད་ནས་ཤེས་མཚན་བཅུ་དྲུག་པ་ཕྲག་གསུམ་གྱིས་བསྡུས་
པའི་ཤེས་པའི་རྣམ་པས་མཁྱེན་གསུམ་སྦྱོར་བ་སོ་སོར་ཚད་མས་ཡོངས་སུ་བཅད་པ་རྣམས་ཀྱི་
གང་ལས་ཁྱད་ཞུགས་པའི་ཁྱད་པར་ཤེས་པར་བྱ་བ་ཡིན་པས། ཤེས་པའི་མཚན་ཉིད་ཀྱི་འོག་
ཏུ་བར་སྐབས་ཀྱི་ཚིགས་སུ་བཅད་པས་ཁྱད་པར་གྱི་མཚན་ཉིད་དེ་འཆད། གཉིས་པ་ནི། སྡུག་
བསྔལ་ལ་སོགས་པའི་བདེན་པའི་ཆོས་ཉིད་བསམ་གྱིས་མི་ཁྱབ་པ་སོགས་ཀྱི་ཁྱད་པར་གྱིས་

ཁྱད་པར་གྱི་མཚན་ཉིད་བཤད་པ་ཡིན་ཏེ། ཉན་རང་གི་སྦྱོར་བ་ལས་ཁྱད་ཞུགས་པར་མཚོན་
པའི་བདེན་པའི་སྤྱོད་ཡུལ་ཅན་སྐད་ཅིག་མ་ནི་བཅུ་དྲུག་གིས་ཁྱད་པར་དུ་འཕགས་པའི་ཕྱིར།
གསུམ་པ་ནི། ཆོས་ཉིད་བསམ་གྱིས་མི་ཁྱབ་པ་ཐུགས་སུ་ཆུད་པ་དང༌། མི་མཉམ་པ་ལ་སོགས་
པའི་ཁྱད་པར་གྱིས་ཁྱད་པར་དུ་བྱས་པའི་སྡུག་བསྔལ་ལ་སོགས་པའི་བདེན་པའི་ཡུལ་ཅན་
ཆོས་ཤེས་པའི་བཟོད་པ་དང་། རྗེས་སུ་ཤེས་པའི་བཟོད་པ་དང༌། ཤེས་པའི་མཚན་ཉིད་བཅུ་
དྲུག་གིས་ལམ་ཤེས་པ་ཉིད་དང་ལ་སོགས་པའི་རྣམ་མཁྱེན་གྱི་སྦྱོར་བ་དག་ཉན་རང་གི་སྦྱོར་བ་
ལས་ཁྱད་ཞུགས་པའི་སྦྱོར་བར་མཚོན་པས་ན་ཁྱད་པར་གྱི་མཚན་ཉིད་ཡིན་ཏེ། སྒྲུབས་ཟིན་པ་
དེའི་ཕྱིར། འདིར་ཁྱད་གཞི་མཐོང་ལམ་དང་སྦྱར་ནས་བསྟན་པར་ཟད་ཀྱི་ཁྱད་ཆོས་ཀྱི་ལྡོག་པའི་
ཆོས་ཉིད་བསམ་གྱིས་མི་ཁྱབ་པ་ཐུགས་སུ་ཆུད་པ་སོགས་བཅུ་དྲུག་ནི་བྱང་སེམས་ཀྱི་ཚོགས་
ལམ་ནས་རྒྱུན་མཐའི་བར་ལ་ཡོད་པར་ཤེས་པར་བྱའོ། །སེམས་དཔའི་གཞི་ཤེས་སྦྱོར་བ་ཉན་
རང་གི་སྦྱོར་བ་ལས་ཁྱད་ཞུགས་མོད་ཀྱང་། འདིར་དངོས་སུ་མ་བསྟན་པ་ནི། སྤྱིར་གཞི་ཤེས་ཀྱི་
སྦྱོར་བ་ཉན་རང་ལ་ཡང་ཡོད་པའི་ཆ་ནས་ཡིན་ནོ། །
གཉིས་པ་རྒྱས་བཤད་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཡང་བསམ་
གྱིས་མི་ཁྱབ་པ་ལ་སོགས་པའི་ཁྱད་པར་གང་གི་ཡིན་ཞེ་ན་དེ་འཆད་པའི་ཕྱིར། བར་སྐབས་ཀྱི་
ཚིགས་སུ་བཅད་པ་གསུམ་གསུངས། གཉིས་པ་ནི། ལམ་ཤེས་སྦྱོར་བ་དང་རྣམ་མཁྱེན་སྦྱོར་
བས་བསྡུས་པའི་ལམ་ནི་ཉན་རང་གི་ལམ་གཞན་དག་ལས་ཁྱད་པར་དུ་འཕགས་པས་ཁྱད་
པར་གྱི་ལམ་ཡིན་ནོ། །གང་གིས་འཕགས་ན་བསམ་གྱིས་མི་ཁྱབ་པ་ལ་སོགས་པའི་ཁྱད་པར་
ནི་བཅུ་དྲུག་བདག་ཉིད་ཀྱི་སྒོ་ནས་ཁྱད་པར་འཕགས་པར་ཤེས་པར་བྱ་བའོ། །དེ་ཡང་ཡོད་དེ།
བསམ་མི་ཁྱབ་དང་ཞེས་སོགས་བཅུ་དྲུག་ཡོད་པའི་ཕྱིར།
གསུམ་པ་འགྲེལ་པ་ལ། རྒྱས་པར་བཤད་པ། གང་ལས་ཁྱད་ཞུགས་པའི་ཡུལ་དངོས་སུ་
པ་བསྟན་པའི་རྒྱུ་མཚན་ནོ། །དང་པོ་ནི། བྱང་ཆུབ་སེམས་དཔའ་དང་སངས་རྒྱས་ལ་སོགས་

པའི་ལམ་ཤེས་པ་ཉིད་ལ་སོགས་པ་རྣམ་མཁྱེན་གྱི་རྣམ་པ་ཉམས་སུ་ལེན་པའི་སྦྱོར་བ་གཉིས་
ནི། ཉན་ཐོས་ལ་སོགས་པའི་ལམ་རྣམས་ལས་ཁྱད་པར་གྱི་ལམ་ཡིན་པར་ཁྱད་ཞུགས་སོ། །གང་
གིས་ཁྱད་པར་དུ་འཕགས་ཤིང་མཚོན་ན་གོ་རིམས་བཞིན་དུ་སྡུག་བསྔལ་ལ་སོགས་པའི་བདེན་
པའི་ཡུལ་ཅན་ཤེས་བཟོད་སྐད་ཅིག་མ་རྣམས་ཀྱིས་ཁྱད་པར་བཅུ་དྲུག་གིས་ཁྱད་པར་དུ་འཕགས་
ཤིང་མཚོན་ནོ། 
— དེ་ལ་ཡང་བཅུ་དྲུག་ཏུ་ཡོད་དེ། བདག་རྐྱེན་ཡང་དག་པར་རྫོགས་པའི་སངས་རྒྱས་ལ་སོགས
པས་ལེགས་པར་ཡོངས་སུ་བཟུང་བའི་ཤེས་རབ་ཀྱི་སྟོབས་ཀྱིས་སྡུག་བསྔལ་གྱི་ཆོས་ཉིད་
བསམ་གྱིས་མི་ཁྱབ་པ་ཉིད་ཐུགས་སུ་ཆུད་པ་དང་། དཔེ་མེད་པས་མི་མཉམ་པ་ཉིད་དང་། ཐ་
སྙད་པའི་ཚད་མས་གཞལ་བ་ལས་ཡང་དག་པར་འདས་པ་དང་། གྲངས་ཀྱིས་བགྲང་བ་ལས་
ཡང་དག་པར་འདས་པ་དང་། འཕགས་པའི་གང་ཟག་ཐམས་ཅད་ཀྱི་ཡོན་ཏན་ཐམས་ཅད་
སྡུད་པ་དང་། ཇི་ལྟ་བ་དང་ཇི་སྙེད་པ་ཤེས་པའི་སྐྱེས་བུ་མཁས་པས་རིག་པར་བྱ་བ་ཉིད་དང་།
ཉན་ཐོས་ལ་སོགས་པའི་སྤྱོད་ཡུལ་མ་ཡིན་པའི་དངོས་པོ་ཟབ་པ་དང་རྒྱ་ཆེ་བ་ཡོངས་སུ་ཤེས་
པ་དང་། ཐེག་ཆེན་རང་གི་ལུགས་ལ་ལྟོས་པའི་མངོན་པར་ཤེས་པ་ཤིན་ཏུ་མྱུར་བར་ཤེས་པ་
དང་། ཀུན་རྫོབ་དང་དོན་དམ་པའི་བདེན་པ་ལ་བརྟེན་པའི་ཆོས་ཐམས་ཅད་དོན་དམ་པར་བྲི་
བ་མེད་པ་དང་གང་བ་མེད་པའི་ངོ་བོ་ཤེས་པ་དང་། ལས་བྱ་བྱེད་ཀྱི་འཁོར་གསུམ་རྣམ་པར་
དག་པས་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་ཏུ་རབ་ཏུ་སྒྲུབ་པ་དང་། གུས་པ་དང་
རྒྱུན་མི་འཆད་པའི་ཡང་དག་པའི་སྦྱོར་བས་བསྐལ་བ་དུ་མར་བསྒྲུབ་པའི་བསོད་ནམས་དང་ཡེ་
ཤེས་ཡང་དག་པར་འགྲུབ་པ་དང་། ཐབས་ཁྱད་པར་ཅན་གྱིས་ཟིན་པའི་རྣམ་པར་མི་རྟོག་པར་
ཆོས་ཐམས་ཅད་ལ་དམིགས་པ་དང་། ཆོས་ཀྱི་དབྱིངས་ཀྱི་ངོ་བོ་ཉིད་ཀྱི་བྱང་ཆུབ་སེམས་དཔའི་
ལམ་གྱི་རྟེན་རིགས་ལ་དམིགས་པ་དང༌། སྨོན་ལམ་ལ་སོགས་པའི་ཕ་རོལ་ཏུ་ཕྱིན་པ་ཡོངས་སུ་
རྫོགས་པའི་རྒྱུའི་ཚོགས་པ་དང་། དགེ་བའི་བཤེས་གཉེན་གྱི་ཐབས་ཀྱིས་ཡོངས་སུ་བཟུང་བ་

དང་། ཆོས་གང་ལ་ཡང་བདེན་པར་མངོན་པར་ཞེན་པའི་རོ་མྱང་བ་མེད་པ་དང་བཅུ་དྲུག་གི་
བདག་ཉིད་ཅེས་བྱ་བ་རྣམས་ཡོད་པའི་ཕྱིར། 
གཉིས་པ་ནི། སྐབས་འདིར་ཁྱད་པར་ཞུགས་པའི་ཉན་རང་དེ་དག་གི་ལམ་དངོས་སུ་མ་
བཤད་པའི་རྒྱུ་མཚན་ཡོད་དེ། ཉན་རང་གི་ལམ་ནི་ཇི་སྐད་བཤད་པའི་ཁྱད་པར་དང་བྲལ་བའི་
སྒོ་ནས་བདེན་པར་མངོན་པར་ཞེན་པ་ལ་སོགས་པ་དང་བཅས་བཞིན་དུ་སྐྱེ་བའི་མཚན་ཉིད་
ཀྱིས་གོ་སླ་བའི་ཕྱིར་ཏེ། ཐེག་ཆེན་མཐོང་ལམ་ཉན་རང་གི་ལམ་ལས་ཁྱད་ཞུགས་པར་དངོས་
སུ་བསྟན་པའི་ཤུགས་ཀྱིས་གྲུབ་པ་དེའི་ཕྱིར། དོན་དྲིལ་ན་སེམས་དཔའི་ལམ་ཤེས་སྦྱོར་བའི་
ངོ་བོ་ཉིད་ལྔ་དང༌། རྣམ་མཁྱེན་སྦྱོར་བའི་ངོ་བོ་ཉིད་བདུན་མཚན་གཞི། ཉན་རང་གི་སྦྱོར་བ་ལས་
ཁྱད་པར་དུ་འཕགས་པའི་སྦྱོར་བར་མཚོན། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་
སེམས་དཔའི་རྣལ་འབྱོར་ཡིན་པ་ཞེས་སོ། །
གསུམ་པ་བྱེད་མཚན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཁྱད་པར་གྱི་
མཚན་ཉིད་ཀྱིས་བྱང་སེམས་ཀྱི་སྦྱོར་བ་ཉན་རང་གི་སྦྱོར་བ་ལས་ཁྱད་པར་དུ་འཕགས་པར་
རྣམ་པར་བཅད་པ་རྣམས་ཀྱི་བྱེད་པ་གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་པ་གཉིས་
ཀྱིས་བྱེད་པའི་མཚན་ཉིད་དེ་འཆད། གཉིས་པ་ནི། སྦྱོར་བའི་ངོ་བོ་བཅུ་གཅིག་པོ་འདི་ནི་བྱེད་
པའི་མཚན་ཉིད་ཡིན་ནོ། །གང་ན་བཤད་དུ་ཡོད་དེ། ཕན་དང་བདེ་དང་སྐྱོབ་པ་སོགས་ཡོད་པའི་
ཕྱིར། གསུམ་པ་ནི། སེམས་དཔའི་རྒྱུད་ཀྱི་ཐམས་ཅད་ཤེས་པ་ཉིད་ཀྱི་སྦྱོར་བ་བྱེད་ལས་དང་
ལྡན་པའི་སྦྱོར་བར་མཚོན་བྱེད་ཕན་པ་ལ་སོགས་པའི་བྱེད་པ་གསུམ་ཡོད་དེ། སེམས་ཅན་ཐར་
པའི་བདེ་བ་ལ་འགོད་པ་མ་འོངས་པའི་ཕན་པ་དང་། སྡུག་བསྔལ་དང་ཡིད་མི་བདེ་ཞི་བ་སོགས་ཚེ་
འདིའི་བདེ་བ་དང་། འཁོར་བའི་སྡུག་བསྔལ་སྐྱོབ་ཅིང་སླར་ཡང་མི་སྨིན་པར་བྱེད་པས་སྡུག་
བསྔལ་མེད་པའི་རྣམ་པར་སྨིན་པ་མ་ཡིན་པའི་ཆོས་ཉིད་ཉེ་བར་སྒྲུབ་པའི་དོན་གྱིས་གཞན་ལ་
ཕན་པའི་བྱེད་པ་རྣམས་སུ་ཡོད་པའི་ཕྱིར། ལམ་ཤེས་པ་ཉིད་ཀྱི་སྦྱོར་བ་ལ་སྐྱབས་ལ་སོགས་

པའི་བྱེད་པ་བདུན་ཡོད་དེ། གཏན་དུ་ཕན་པ་མྱང་འདས་ལ་འགོད་པའི་སྐྱབས་ཀྱི་བྱེད་པ་དང༌།
སྡུག་བསྔལ་གྱི་རྒྱུ་ཟློག་པ་གནས་ཀྱི་བྱེད་པ་དང་། འཁོར་བ་དང་མྱ་ངན་ལས་འདས་པ་མཉམ་
པ་ཉིད་དུ་རྟོགས་པ་ལ་འགོད་པ་དཔུང་གཉེན་གྱི་བྱེད་པ་དང༌། ཆུས་བསྐོར་བའི་སྐམ་དང་ཆོས་
མཐུན་པར་སྲེད་པའི་རླན་དང་བྲལ་བའི་ཐར་པ་ལ་འགོད་པས་རང་དང་གཞན་གྱི་དོན་རྟོགས་
པའི་རྟེན་གྱི་ངོ་བོ་གླིང་གི་བྱེད་པ་དང༌། གནས་སྐབས་དང་མཐའི་གཞན་གྱི་དོན་སྒྲུབ་པ་ཡོངས་
འདྲེན་གྱི་བྱེད་པ་དང༌། སེམས་ཅན་གྱི་དོན་ལྷུན་གྱིས་གྲུབ་པར་འཇུག་པའི་བྱེད་པ་དང་། ཐེག་
པ་གསུམ་གྱི་ངེས་བར་འབྱུང་བའི་འབྲས་བུ་དུས་མ་ཡིན་པར་ཡང་དག་པའི་མཐའ་མངོན་སུམ་
དུ་མི་བྱེད་པ་ཞེས་བྱ་བ་འདི་རྣམས་དུས་ཇི་ལྟ་བ་བཞིན་དུ་ཡང་དག་པར་ཉེ་བར་སྒྲུབ་པའི་དོན་
གྱིས་ཡོད་པའི་ཕྱིར། རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་ལ་ནི་འཇིག་རྟེན་གྱི་རྟེན་གྱི་
མཛད་པ་གཅིག་ཡོད་དེ། རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་ཐམས་ཅད་གདུལ་བྱ་ལ་
སྟོན་པ་ཉེ་བར་སྒྲུབ་པའི་དོན་གྱིས་ཡོད་པའི་ཕྱིར། དེ་ལྟར་ན་བྱེད་པའི་རྣམ་པ་བཅུ་གཅིག་
གིས་བསྡུས་པའི་སེམས་དཔའི་ཡེ་ཤེས་དག་གིས་ཚ་རེག་གིས་མེ་མཚོན་པ་ཇི་ལྟ་བ་བཞིན་དུ་
ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་གཞན་དོན་བསྒྲུབ་པའི་བྱེད་ལས་དང་ལྡན་
པར་མཚོན་པས་ན་བྱེད་པའི་མཚན་ཉིད་ཡིན་ཏེ། སྒྲུབ་ཟིན་པའི་ཕྱིར། དོན་དྲིལ་ན་ཉོན་མོངས་
རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། གཞན་དོན་
སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན། ཕན་བདེ་སྐྱོབ་སོགས་ཀྱི་
བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པ་ཞེས་སོ། ། 
བཞི་པ་ངོ་བོ་ཉིད་ཀྱི་མཚན་ཉིད་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། བྱེད་
པའི་མཚན་ཉིད་ཀྱིས་མཁྱེན་གསུམ་སྦྱོར་བ་གཞན་དོན་སྒྲུབ་པའི་བྱེད་ལས་དང་ལྡན་པར་ཤེས་
པར་བྱས་པ་རྣམས་ཀྱི་སྦྱོར་བའི་མཚན་གཞི་དང་མཚོན་བྱའི་ངོ་བོ་ཉིད་གང་ཞེ་ན་བར་སྐབས་
ཀྱི་ཚིགས་སུ་བཅད་པ་གསུམ་གྱིས་ངོ་བོ་ཉིད་ཀྱི་མཚན་ཉིད་དེ་འཆད། གཉིས་པ་ནི། མཁྱེན་

གསུམ་སྦྱོར་བའི་ངོ་བོ་ཉིད་བཅུ་དྲུག་གི་བདག་ཉིད་ནི་ཆོས་ཅན། མཚན་ཉིད་བཞི་བར་བཞེད་
པ་ཡིན་ཏེ། མཚན་གཞི་དང་མཚོན་བྱ་ལྟ་བུར་མཚོན་པར་བྱེད་པའི་ཕྱིར། དེ་དག་གང་ཞེ་ན་བཅུ་
དྲུག་ཡོད་དེ། ཉོན་མོངས་རྟགས་དང་ཞེས་སོགས་ཡོད་པའི་ཕྱིར།                                          
གསུམ་པ་ལ། སོ་སོར་བཤད་པ་དང་། དོན་བསྡུ་བའོ། །དང་པོ་ནི། སེམས་དཔའི་ཐམས་
ཅད་ཤེས་པ་ཉིད་ཀྱི་སྦྱོར་བ་དེ་ལ་ཉོན་སྒྲིབ་ཅི་རིགས་པས་དབེན་པའི་ངོ་བོ་ཉིད་བཞི་ཡོད་དེ།
འདོད་ཆགས་ལ་སོགས་པའི་ཉོན་མོངས་སྤོང་བ་དང་། དེའི་རྟགས་ལུས་ཀྱི་གནས་ངན་ལེན་
སྤོང་བ་དང་། དེའི་མཚན་མ་ཚུལ་བཞིན་མ་ཡིན་པ་ཡིད་ལ་བྱེད་པ་ལ་སོགས་པ་སྤོང་བ་དང་།
འདོད་ཆགས་སོགས་མི་མཐུན་པའི་ཕྱོགས་དང༌། འདོད་ཆགས་མེད་པ་ལ་སོགས་པ་གཉེན་པོ་
དག་དོན་དམ་པར་བླང་དོར་དུ་གྲུབ་པས་སྟོང་པ་ཉིད་རྟོགས་པའི་ཤེས་རབ་ཀྱིས་ཟིན་པའི་
སེམས་དཔའི་སྦྱོར་བ་རྣམས་སུ་ཡོད་པའི་ཕྱིར། ལམ་ཤེས་པ་ཉིད་ཀྱི་སྦྱོར་བའི་ངོ་བོ་ཉིད་དེ་ལ་
ལྔ་ཡོད་དེ། དོན་དམ་པར་མེད་པའི་སེམས་ཅན་ཐ་སྙད་དུ་མྱ་ངན་ལས་འདའ་བར་དཀའ་བ་
སྒྲུབ་པའི་སྦྱོར་བ་དང་། ཐེག་པ་གཞན་དུ་མི་ལྟུང་བའི་མཚན་ཉིད་ཀྱི་མཐའ་གཅིག་ཏུ་སངས་རྒྱ་
བར་ངེས་པའི་སྦྱོར་བ་དང་། ཡུན་རིང་པོ་ནས་སྒྲུབ་པར་བྱ་བ་མཆོག་ཉིད་ཀྱི་ཆེད་དུ་བྱ་བ་ཆེན་
པོ་གསུམ་སྒྲུབ་པའི་སྦྱོར་བ་དང༌། བསྒོམ་པར་བྱ་བ་དང་སྒོམ་པ་པོའི་ཆོས་དོན་དམ་པར་མི་
དམིགས་པར་རྟོགས་པའི་སྦྱོར་བ་དང་། བདེན་པའི་དངོས་པོར་མངོན་པར་ཞེན་པ་མཐའ་དག་
བཀག་པ་ཞེས་བྱ་བ་དེ་ལྟ་བུ་དག་གི་ནི་སྦྱོར་བ་རྣམས་སུ་ཡོད་པའི་ཕྱིར། རྣམ་པ་ཐམས་ཅད་
མཁྱེན་པ་ཉིད་ཀྱི་སྦྱོར་བའི་ངོ་བོ་ཉིད་དེ་ལ་བདུན་ཡོད་དེ། ཐམས་ཅད་ཤེས་པ་ཉིད་དང་ལམ་ཤེས་
པ་ཉིད་ཀྱིས་ཡུལ་དུ་བསྡུས་པའི་དངོས་པོའི་ཁྱད་པར་གཞི་ལམ་ལ་དམིགས་པ་དང་། འཇིག་
རྟེན་མངོན་ཞེན་ཅན་གྱི་སྒྲུབ་པའི་འཛིན་པ་དངོས་པོ་དང་དངོས་མེད་བདེན་པར་ཞེན་པ་ལ་
སོགས་པ་ལས་ཟློག་སྟེ་བསྟན་པས་བྱིས་པ་འདི་ནས་དོན་དང་མི་མཐུན་པ་དང༌། གཟུགས་ལ་
སོགས་པ་ཡེ་ཤེས་ཀྱི་ཆོས་ཀྱིས་ཐོགས་པ་མེད་པ་ཤེས་པ་དང་། ཤེས་བྱ་དང་ཤེས་པ་དོན་དམ་

པར་མི་དམིགས་པས་འཁྲུལ་གཞི་བདེན་པ་མེད་པ་དང་། བདེན་པས་སྟོང་པ་དེ་བཞིན་ཉིད་ཀྱིས་
གཟུགས་ལ་སོགས་པ་དོན་དམ་པར་ངོ་བོ་ཉིད་མེད་པས་དོན་དམ་པར་འགྲོ་བ་མེད་པ་དང༌།
སྐྱེ་བ་མེད་པ་དང་། དངོས་པོ་དང་དངོས་པོ་མེད་པ་དང་གཉིས་ཀ་ལ་སོགས་པ་གསུམ་གྱིས་ངོ་བོ་
དེ་བཞིན་ཉིད་དོན་དམ་པར་མི་དམིགས་པར་རྟོགས་པ་ཞེས་བྱ་བའི་སྦྱོར་བ་དེ་ལྟ་བུ་དག་ནི་
ཡོད་པའི་ཕྱིར། གཉིས་པ་དོན་བསྡུ་བ་ནི། དེ་ལྟར་ན་མཚན་ཉིད་བཞི་པ་ངོ་བོ་ཉིད་ཀྱི་མཚན་ཉིད་
དུ་བཞེད་དེ། སྔར་བཤད་པ་དེ་ལྟར་ན་སྦྱོར་བའི་ངོ་བོ་ཉིད་བཅུ་དྲུག་གིས་ཚ་རེག་གིས་མེ་མཚོན་
པ་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་ཤེས་ཁྱད་བྱེད་པ་གསུམ་
གྱི་མཚན་ཉིད་དང་ལྡན་པ་བཞིན་དུ་མཚོན་པས་ནའོ། །
གསུམ་པ་གྲངས་བསྡུ་བ་ནི། དེ་ལྟར་ན་ཤེས་མཚན་ཞེ་བརྒྱད། ཁྱད་མཚན་བཅུ་དྲུག །བྱེད་
མཚན་བཅུ་གཅིག །ངོ་བོ་ཉིད་མཚན་བཅུ་དྲུག་ཡོད་པས་སྤྱིར་གཅིག་ཏུ་བསྡོམས་ན་ནི་མཚན་
ཉིད་དགུ་བཅུ་རྩ་གཅིག་ཏུ་འགྱུར་རོ། །གཉིས་པ་ཐར་པ་ཆ་མཐུན་ནས་བཟུང་སྟེ་རྒྱུད་ལ་སྐྱེ་བའི་
རིམ་པ་བཤད་པ་ལ། བསྐལ་པ་གྲངས་མེད་གསུམ་ནས་འཚང་རྒྱ་བའི་ལམ་གྱི་ཐོག་མ་བཤད་
པའི་སྒོ་ནས་རྒྱན་གྱི་ཆེད་དུ་བྱ་བའི་གདུལ་བྱ་ངོས་བཟུང་། རྒྱུད་སྨིན་བྱེད་ལམ་སྐྱེ་བའི་རིམ་པ།
དེ་ལ་བརྟེན་ནས་མངོན་རྟོགས་ཁྱད་པར་ཅན་རྒྱུད་ལ་སྐྱེ་བའི་རིམ་པ་བཤད་པའོ། །དང་པོ་ལ།
ལམ་སྤྱིའི་མཚན་ཉིད། ལམ་གྱི་ཆིངས་ལྔར་བསྡུས་ནས་དེ་ལ་མཁས་པའི་གདུལ་བྱ་ངོས་བཟུང་
བའོ། །དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། འཆད་པར་འགྱུར་པའི་ཐར་
པའི་ཆ་དང་མཐུན་པའི་དགེ་བའི་རྩ་བ་དང་ལྡན་པ་ཁོ་ན་ལ་ཇི་སྐད་བཤད་པའི་སྦྱོར་བ་མཚན་
ཉིད་ཀྱི་སྒོ་ནས་ཡོངས་སུ་ཤེས་པ་འབྱུང་བས་ཐར་པའི་ཆ་དང་མཐུན་པ་དེ་འཆད། གཉིས་པ་ནི།
སྟོང་ཉིད་རྟོགས་པའི་བྱང་སེམས་ཀྱི་ཚོགས་ལམ་ཆོས་ཅན། རྣམ་པ་ཐམས་ཅད་མངོན་པར་རྫོགས་
པར་རྟོགས་པའི་སྦྱོར་བ་སྟོན་པའི་སྐབས་འདི་ལ་ཐར་པའི་ཆ་དང་མཐུན་པ་ཡིན་པར་འདོད་དེ།
དོན་དམ་པར་མཚན་མ་མེད་པར་རྟོགས་པའི་ཤེས་རབ་ཀྱིས་ཟིན་པའི་རབ་ཏུ་སྦྱིན་པ་ལ་སོགས་

པ་ནས་རྣམ་མཁྱེན་གྱི་བར་རང་རྒྱུད་ལ་ཡང་དག་པར་སྒྲུབ་པ་ལ་མཁས་པའི་གང་ཟག་གི་རྒྱུད་
ཀྱི་ཆོས་མངོན་རྟོགས་ཡིན་པའི་ཕྱིར། ་
 ཐེག་ཆེན་གྱི་ཐར་པ་ཆ་མཐུན། 
གསུམ་པ་ནི། སྟོང་ཉིད་རྟོགས་པའི་བྱང་སེམས་ཀྱི་ཚོགས་ལམ་ཆོས་ཅན། རྣམ་པ་ཐམས་
ཅད་མངོན་པར་རྫོགས་པར་རྟོགས་པའི་སྦྱོར་བ་སྟོན་པའི་སྐབས་འདི་ལ་ཐར་པའི་ཆ་དང་མཐུན་
པ་ཡིན་པར་འདོད་དེ། དོན་དམ་པར་མཚན་མ་མེད་པར་དམིགས་པའི་ཤེས་པའི་རྣམ་པས་ཟིན་
པའི་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་ཐམས་ཅད་མཁྱེན་པ་ཉིད་ལ་ཐུག་
པའི་བར་རྣམས་རང་གི་རྒྱུད་ལ་སྐྱེད་པར་མཁས་པའི་བྱང་སེམས་ཀྱི་ཆོས་མངོན་རྟོགས་ཡིན་
པའི་ཕྱིར། 
གཉིས་པ་ལམ་གྱི་ཆིངས་ལྔར་བསྡུས་ནས་དེ་ལ་མཁས་པའི་གདུལ་བྱ་ངོས་བཟུང་བ་ལ།
མཚམས་སྦྱར། རྩ་བ། འགྲེལ་པའོ། །དང་པོ་ནི། སྦྱིན་སོགས་རང་རྒྱུད་ལ་སྒྲུབ་པར་མཁས་པ་
དེ་གང་ཡིན་ཞེ་ན་དེ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ། གཉིས་པ་ལ། ལམ་
སྤྱིའི་ཆིངས་ལ་མཁས་པའི་ཚད། དེ་ལ་མཁས་པའི་རྒྱན་གྱི་གདུལ་བྱ་ངོས་བཟུང་བའོ། །དང་པོ་
ལ། ཐེག་ཆེན་གྱི་འཇུག་སྒོ་སེམས་བསྐྱེད་དུ་བསྟན་པ་དང་། སྤྱོད་པ་ལ་སློབ་པའི་ཚུལ་ལོ། ། དང་
པོ་ཡོད་དེ། སངས་རྒྱས་སོགས་ལམ་འབྲས་བུ་དང་བཅས་པ་ལ་དམིགས་པའི་དད་པ་དང་། བསམ་
པ་ཕུན་ཚོགས་ཐེག་ཆེན་སེམས་བསྐྱེད་ཀྱིས་བསྡུས་པའི་དྲན་པ་སྟེ་བྱང་སེམས་ཚོགས་ལམ་པའི་
ཡོན་ཏན་གཉིས་བསྟན་པའི་ཕྱིར། གཉིས་པ་ཡོད་དེ། སྦྱིན་སོགས་སྤྱོད་ཡུལ་དུ་སྤྲོ་བའི་བརྩོན་
འགྲུས་དང་། རྣམ་པར་མི་རྟོག་པ་ནམ་མཁའ་མཛོད་ལ་སོགས་པའི་ཏིང་ངེ་འཛིན་དང་། བདེན་
པ་གཉིས་ཀྱིས་བསྡུས་པའི་ཆོས་རྣམས་རྣམ་པ་ཐམས་ཅད་དུ་ཤེས་པའི་ཤེས་རབ་སྟེ་བྱང་སེམས་

ཚོགས་ལམ་པའི་ཡོན་ཏན་གསུམ་སྟེ་སྔ་མ་གཉིས་དང་རྣམ་པ་ལྔ་བསྟན་པའི་ཕྱིར། གཉིས་པ་
དེ་ལ་མཁས་པའི་རྒྱན་གྱི་གདུལ་བྱ་ངོས་བཟུང་བ་ནི། རྒྱན་གྱི་གདུལ་བྱ་བྱང་སེམས་ཚོགས་ལམ་
པ་ལ་དབང་པོའི་རིམ་པས་གཉིས་སུ་ཡོད་དེ། དབང་པོ་རྣོན་པོ་ཡིས་རྫོགས་པའི་བྱང་ཆུབ་རྟོགས་
པར་སླ་བ་དང་། བརྟུལ་པོས་རྟོགས་དཀར་བཞེད་པའི་ཕྱིར། སྤྱིར་རྒྱན་གྱི་ཆེད་དུ་བྱ་བའི་གདུལ་
བྱ་ཡིན་ན། གདུལ་བྱ་དབང་རྣོན་ཡིན་པས་ཁྱབ་ཀྱང་། ནང་གསེས་ཀྱི་དབང་པོ་རྣོ་བརྟུལ་གཉིས་
སུ་ཕྱེ་བའོ། 
གསུམ་པ་འགྲེལ་བ་ལ། ཡུལ་ལྔ་ལ་མཁས་པའི་ཁྱད་པར། དབང་པོ་རྣོ་བརྟུལ་གྱི་ལམ་བགྲོད་
པའི་ཁྱད་པར། ཤུགས་ལ་འཕངས་པའི་དོན་ནོ། །དང་པོ་ནི། རྒྱན་གྱི་ཆེད་དུ་བྱ་བའི་གདུལ་བྱར་
གྱུར་པའི་བྱང་སེམས་ཚོགས་ལམ་པ་ཆོས་ཅན། ཡུལ་རྣམ་པ་ལྔ་ལ་མཁས་པ་ཡིན་ཏེ། གྲངས་
བཞིན་དུ་སངས་རྒྱས་སོགས་ལ་དམིགས་པའི་དད་པ་དང་། སྦྱིན་པ་ལ་སྤྲོ་བའི་བརྩོན་འགྲུས་
དང༌། བསམ་པ་ཕུན་སུམ་ཚོགས་པས་བསྡུས་པའི་དྲན་པ་དང༌། རྣམ་པར་མི་རྟོག་པའི་ཏིང་ངེ་
འཛིན་དང༌། ཆོས་ཐམས་ཅད་ཀྱི་རྣམ་པ་ཐམས་ཅད་ཡོངས་སུ་ཤེས་པའི་ཤེས་རབ་ཁྱད་པར་
ཅན་ལ་སོགས་པ་ལྔ་དང་ལྡན་པའི་ཕྱིར། སྐབས་འདིའི་དད་སོགས་ལྔ་ཆོས་ཅན། རྣམ་བྱང་གི་
དབང་པོའི་ངོ་བོ་ཉིད་མ་ཡིན་ཏེ། རང་འབྲས་འཕགས་ལམ་བསྐྱེད་པ་ལ་བདག་པོར་མ་གྱུར་
བའི་ཕྱིར། 
གཉིས་པ་ནི། རྒྱན་གྱི་གདུལ་བྱ་གཉིས་ཀ་ཡང་ཡུལ་ལྔ་ལ་མཁས་པ་དེ་ལྟ་མོད་ཀྱི་གདུལ་
བྱ་ཐམས་ཅད་ཀྱིས་བླ་ན་མེད་པའི་བྱང་ཆུབ་ཐོབ་པ་སླ་བར་མཚུངས་པ་མ་ཡིན་ཏེ། འདི་ལྟར་
དད་པ་ལ་སོགས་པ་ཐེག་པ་ཆེན་པོ་ལ་གནས་པའི་གང་ཟག་དབང་པོ་རྣོན་པོས་ནི་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་རྟོགས་པ་སྟེ་ཐོབ་པར་སླ་ལ། ཐེག་ཆེན་ལ་གནས་པ་དེ་
དག་ཉིད་དབང་པོ་བརྟུལ་པོས་ནི་རྟོགས་པ་སྟེ་ཐོབ་པར་དཀའོ་ཞེས་བྱ་བ་འདི་ནི་ཆོས་ཉིད་ཡིན་
པའི་ཕྱིར། གསུམ་པ་ཤུགས་ལ་འཕངས་པའི་དོན་ནི། དད་སོགས་འབྲིང་པོ་རང་རྒྱལ་ཚོགས་

ལམ་པ་རྣམས་ཀྱིས་ནི་རང་སངས་རྒྱས་ཀྱི་བྱང་ཆུབ་རྟོགས་པ་སྟེ་ཐོབ་ལ། དད་སོགས་ཆུང་ངུ་
ཉན་ཐོས་ཚོགས་ལམ་པ་རྣམས་ཀྱིས་ནི་ཉན་ཐོས་ཀྱི་བྱང་ཆུབ་རྟོགས་པ་སྟེ་ཐོབ་བོ་ཞེས་བྱ་བ་
འདི་འཕངས་པ་ཡིན་ཏེ། བྱང་སེམས་ཚོགས་ལམ་པ་དབང་པོ་རྣོ་རྟུལ་གཉིས་ནས་མ་བགྲོད་
པའི་རིམ་པ་དངོས་སུ་བསྟན་པའི་ཤུགས་ཀྱིས་གྲུབ་པའི་ཕྱིར། "་ཧ་Bnmཎ་ཎ་ཌརྒྱཌ་༞་ཨ།ཥ
གཉིས་པ་རྒྱུད་སྨིན་བྱེད་ཀྱི་ལམ་སྐྱེས་པའི་རིམ་པ་བཤད་པ་ལ། དངོས་ཀྱི་དོན། མངོན་
པར་རྟོགས་པ་དྲུག་གི་གོ་རིམས་ལ་ལོག་པར་རྟོག་པ་དགག་པའོ། །དང་པོ་ལ་མཚམས་སྦྱར།
རྩ་བ། འགྲེལ་པའོ། 
ཐེག་ཆེན་གྱི་ངེས་འབྱེད་ཆ་མཐུན། 
དང་པོ་ནི། ཐར་པའི་ཆ་དང་མཐུན་པ་སྐྱེས་པའི་སྤྲོ་བ་ཅན་གྱི་བྱང་སེམས་ལ་ངེས་པར་འབྱེད་
པའི་ཆ་དང་མཐུན་པ་འབྱུང་བས་དེ་འཆད། གཉིས་པ་ནི་ཐེག་ཆེན་གྱི་སྦྱོར་ལམ་དྲོ་བ་རྣམས་ཀྱི་
དམིགས་པ་སྐབས་འདིར་སེམས་ཅན་ཐམས་ཅད་ཡིན་པར་མདོ་ལས་བསྔགས་ཏེ། སྦྱོར་ལམ་
དེས་སེམས་ཅན་དེ་དག་ཉིད་ལ་དམིགས་ནས་སེམས་མཉམ་པར་ལྟ་བ་སོགས་རྣམ་པ་དག་ནི་
བཅུར་མདོ་ལས་བཤད་པའི་ཕྱིར། རྩེ་མོར་གྱུར་པ་ཡང་སེམས་ཅན་ཐམས་ཅད་ལ་དམིགས་པ་
ཡིན་ཏེ། དེས་བདག་ཉིད་སྡིག་པ་ལས་ལྡོག་ཅིང་སྦྱིན་པ་ལ་སོགས་ལ་གནས་པས་སེམས་ཅན་
གཞན་དེ་དག་ལ་ནི་འགོད་པ་དང༌། ཞུགས་པ་ལ་བསྔགས་པ་བརྗོད་པ་དང་མཐུན་པས་དགའ་
བར་བྱེད་པ་ཉིད་ཀྱིས་དམིགས་པའི་ཕྱིར། དེ་བཞིན་བཟོད་པ་ནི་ཡང་སེམས་ཅན་ཐམས་ཅད་
ལ་དམིགས་ཏེ། བདེན་བཞི་ཤེས་པ་ལ་རང་གནས་ནས་སེམས་ཅན་གཞན་གྱི་རྟེན་ཅན་དེ་ལ་
འགོད་པའི་ཕྱིར། ཆོས་མཆོག་ཀྱང་དེ་བཞིན་དུ་སེམས་ཅན་ཐམས་ཅད་ལ་དམིགས་པ་ཡིན་ཏེ།
སེམས་ཅན་རྣམས་སྨིན་ཅིང་གྲོལ་བར་བྱེད་པ་སོགས་ཀྱིས་དམིགས་པ་ཤེས་པར་བྱ་བའི་ཕྱིར།
་

གསུམ་པ་ལ། སོ་སོར་བཤད་པ། དོན་བསྡུ་བའོ། །དང་པོ་ནི། རྣམ་པ་ཐམས་ཅད་མངོན་
པར་རྫོགས་པར་རྟོགས་པའི་སྦྱོར་བ་སྟོན་པའི་སྐབས་འདི་ལ་སྦྱོར་ལམ་དྲོ་བར་གྱུར་བ་ནི་ཆོས་
ཅན། སེམས་ཅན་ལ་དམིགས་པ་ནི་ཡིན་པར་བཞེད་དེ། སེམས་ཅན་རྣམས་ལ་ཆགས་སྡང་གི་
རིགས་སུ་བཅད་ནས་འཛིན་པ་འགོག་པའི་བཏང་སྙོམས་སྒོམ་པ་མཉམ་པའི་སེམས་དང་། ཡིད་
འོང་གི་རྣམ་པ་ཅན་གྱི་བྱམས་པ་དང་། ཕུགས་སུ་ཕན་པའི་སེམས་དང་། ཀུན་ནས་མནར་སེམས་
པའི་ཁོང་ཁྲོ་བ་མེད་པའི་སེམས་དང་། མཐོ་མི་འཚམས་པས་རྣམ་པར་འཚེ་བ་མེད་པའི་སེམས་
ཀྱི་རྣམ་པ་ལྔ་དང༌། སྐྱེས་པ་དང་བུད་མེད་རྒན་པ་ལ་ཕ་དང་མའི་སེམས་དང་མཉམ་པ་ལ་སྤུན་
དང་སྲིང་མོའི་སེམས་དང༌། བཞོན་པ་ལ་བུ་དང་བུ་མོའི་སེམས་དང་། ཡིད་ཕེབས་པ་བཤེས་ཀྱི་
སེམས་དང་། ཡིད་བརྟན་པ་གྲོགས་ཀྱི་སེམས་དང་། རུས་གཅིག་པ་གཉེན་གྱི་སེམས་དང་། མི་
གཅིག་པ་སྣག་གི་གཉེན་མཚམས་ཀྱི་སེམས་ཀྱི་རྣམ་པ་གཞན་ལྔས་སེམས་ཅན་ལ་དམིགས་
པའི་ཕྱིར། ·རྩེ་མོར་གྱུར་པ་སེམས་ཅན་ལ་དམིགས་པ་ནི་ཡིན་ཏེ། མདོར་ན་མི་དགེ་བ་གྲངས་
བཞིན་དུ་སྤོང་བའི་སྒོ་ནས་ལྡོག་པ་ལ་རང་ཉིད་གནས་ནས་གཞན་རྣམས་སྡིག་པ་ལས་ལྡོག་པ་
ལ་སྦྱོར་བ་དང་། དགེ་བ་ལ་ལེན་པའི་སྒོ་ནས་ཞུགས་པའི་བདག་ཉིད་ཅན་དེའི་སྒོ་ནས་རང་ཉིད་
གནས་ནས་གཞན་དགེ་བ་ལ་གནས་པ་དག་ལ་སྦྱོར་བའི་རྣམ་པ་གཉིས་དང་། གང་ཟག་གཞན་
བདག་ཉིད་དེ་བཞིན་ཉིད་དུ་མ་བསྐུལ་བར་ཞུགས་པ་རྣམས་ལ་བསྔགས་པ་བརྗོད་པ་དང་། མཐུན་
པར་བྱེད་པ་ལ་དགའ་བ་སྒོམ་པའི་རྣམ་པ་གཉིས་པོ་ལྡོག་པའི་ཆོས་ཀྱི་རབ་ཏུ་དབྱེ་བས་ནི་རྣམ་
པ་མཐའ་ཡས་པ་ཞེས་བྱ་བ་དེ་རྣམས་ཀྱིས་སེམས་ཅན་ལ་དམིགས་པའི་ཕྱིར། བཟོད་པ་ཡང་
སེམས་ཅན་ཐམས་ཅད་ལ་དམིགས་པ་ཡིན་ཏེ། རྩེ་མོར་གྱུར་པ་ལ་འགོད་བྱེད་རང་དང་། འགོད་
བྱ་གཞན་གྱི་རྟེན་གྱི་དབྱེ་བས་དམིགས་པ་དང་རྣམ་པ་དག་བཤད་པ་ཇི་ལྟ་བ་དེ་བཞིན་དུ་དགེ་
བ་ལ་སྦྱོར་བ་དང་། མ་བསྐུལ་བར་ཞུགས་པ་ལ་བསྔགས་པ་བརྗོད་པ་དང༌། མཐུན་པ་ཉིད་ཀྱི་
རྣམ་པ་རྣམས་ཀྱིས་རང་སྡུག་བསྔལ་ལ་སོགས་པའི་བདེན་པ་བཞི་ཤེས་པ་ལ་གནས་ནས། གཞན་

གྱི་རྟེན་གྱི་བདེན་བཞི་ཤེས་པ་ལ་འགོད་པའི་སྒོ་ནས་དམིགས་པའི་ཕྱིར། ཆོས་ཀྱི་མཆོག་དེས་
ཀྱང་སེམས་ཅན་ཐམས་ཅད་ལ་དམིགས་པ་ཡིན་ཏེ། སྔ་མ་བཞིན་དུ་རང་དང་གཞན་གྱི་རྟེན་
ཅན་ཁོ་ན་སེམས་ཅན་སྨིན་པར་བྱེད་པ་དང༌། གྲོལ་བར་བྱེད་པ་ལ་སོགས་པ་ལ་གནས་ནས་
གཞན་དེ་ལ་འགོད་པའི་རྣམ་པ་དག་གིས་དམིགས་པའི་ཕྱིར། །
——གཉིས་པ་དོན་བསྡུ་བ་ནི། དེ་ལྟར་ངེས་པར་འབྱེད་པའི་ཆ་དང་མཐུན་པ་བཞིས་སེམས་
ཅན་ལ་དམིགས་པ་ཡིན་ཏེ། སྒྲུབ་ཟིན་པའི་ཕྱིར། གཉིས་པ་མངོན་རྟོགས་དྲུག་གི་གོ་རིམས་ལ་
ལོག་རྟོག་དགག་པ་ནི། སྐབས་དང་པོ་གསུམ་དུ་ངེས་པར་འབྱེད་པའི་ཆ་དང་མཐུན་པ་ལ་
སོགས་པ་མཐོང་བའི་ལམ་དང་སྒོམ་པའི་ལམ་ཐ་སྙད་དུ་གསུངས་པ་དགོས་པ་དང་བཅས་པ་
ཡིན་པར་ཤེས་པར་བྱ་སྟེ། རྣམ་མཁྱེན་ཚོགས་སྦྱོར་གྱི་སྐབས་འབའ་ཞིག་ཏུ་དང༌། ལམ་ཤེས་
ས་དང་པོ་ནས་དྲུག་པའི་བར་འབའ་ཞིག་ཏུ་དང༌། གཞི་ཤེས་ས་བདུན་པ་འབའ་ཞིག་ཏུ་ཅིག་
ཅར་སྐྱེ་བ་སྟེ་སྒོམ་པ་དགག་པར་བྱ་བའི་ཆེད་ཡིན་པའི་ཕྱིར། དེ་དགག་ནུས་ཏེ། དེ་ཉིད་སྦྱོར་
མཐོང་སྒོམ་གསུམ་གྱི་སྐབས་སུ་ཆུང་ངུ་དང་། འབྲིང་དང་ཆེན་པོ་སྟེ་སྒོམ་པ་རབ་འབྲིང་ཐ་གསུམ་
རིམ་གྱིས་སྐྱེ་བ་སྟེ་འབྱུང་བ་ཡིན་པའི་ཕྱིར། རྟགས་རྣམས་གྲུབ་སྟེ། རྣམ་མཁྱེན་གྱི་རྣམ་པ་བརྒྱ་
དང་བཅུ་དང་ལམ་ཤེས་ཀྱི་རྣམ་པ་སོ་དྲུག་དང་གཞི་ཤེས་ཀྱི་རྣམ་པ་ཉེར་བདུན་པོ་ཐམས་ཅད་
རྣམ་པར་སྒོམ་པའི་དབྱེ་བས་གོ་རིམས་བཞིན་དུ་རྣམ་པ་ཐམས་ཅད་མཁྱེན་པ་ཉིད་དང་ལ་སོགས་
པ་ལམ་ཤེས་དང་གཞི་ཤེས་པ་སྟེ། མངོན་པར་རྟོགས་པ་རྣམ་པ་གསུམ་གྱི་སྐབས་ལ་སྟེ་དེ་རྣམས་
འཇིག་རྟེན་པའི་ངེས་པར་འབྱེད་བའི་ཆ་དང་མཐུན་པ་རྟོགས་ཤིང་ཐོབ་པ་སྔོན་དུ་འགྲོ་བས་
འཇིག་རྟེན་ལས་འདས་པའི་མཐོང་བ་དང་སྒོམ་པའི་ལམ་གསུམ་ཀར་སྒོམ་ཞིང་རྟོགས་པ་ཡིན་
པའི་ཕྱིར། 
སྐབས་བཞི་པ་ལ་སོགས་པ་གསུམ་དུ་ངེས་པར་འབྱེད་པའི་ཆ་དང་མཐུན་པ་ལ་སོགས་
པའི་དངོས་མིང་གི་ཐ་སྙད་དུ་གསུངས་པ་དགོས་པ་དང་བཅས་པ་ཡིན་པར་ཤེས་པར་བྱ་སྟེ།

རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་དང་། རྩེ་སྦྱོར་ས་དགུ་པ་དང་བཅུ་པའི་དཀྱིལ་
སྟོད་འབའ་ཞིག་ཏུ་དང་། མཐར་གྱི་སྦྱོར་བ་བཅུ་པའི་དཀྱིལ་སྨད་འབའ་ཞིག་ཏུ་ཅིག་ཅར་སྐྱེ་བ་
སྟེ་སྒོམ་པ་དགག་པར་བྱ་བའི་ཆེད་ཡིན་པའི་ཕྱིར། དེ་དགག་ནུས་ཏེ། རྣམ་ཀུན་མངོན་པར་
རྫོགས་པར་རྟོགས་པའི་སྦྱོར་བ་ལ་སོགས་པ་གསུམ་ལ་ནི་སྒོམ་པ་གོང་ནས་གོང་གི་གནས་
སྐབས་ཁྱད་པར་གྱི་རྣམ་པ་ཐམས་ཅད་དུ་ཉན་རང་གི་ལམ་ལས་ཁྱད་ཞུགས་པའི་ཁྱད་པར་གྱི་
ལམ་གྱིས་བསྡུས་པའི་ཡེ་ཤེས་འཛིན་སྟངས་ལ་ཉོན་མོངས་པའི་ཟག་པ་མེད་པའི་གསུམ་པོ་དེ་
ཉིད་སྦྱོར་མཐོང་སྒོམ་གསུམ་གྱི་སྐབས་སུ་ཆུང་ངུ་དང་འབྲིང་དང་ཆེན་པོ་སྟེ་སྒོམ་པ་རབ་འབྲིང་
མཐའ་གསུམ་རིམ་གྱིས་སྐྱེ་བ་སྟེ་འབྱུང་བ་ཡིན་པའི་ཕྱིར། རྣམ་བཤད་དུ་གཞུང་འདི་ལམ་གསུམ་
གྱི་ཟློས་སྤོང་ལའང་ཅུང་ཟད་སྦྱར་དུ་རུང་མོད་ཀྱང༌། ཞེས་གསུངས་པ་ལྟར་ན་སྐབས་དང་པོ་
གསུམ་དུ་སྦྱོར་མཐོང་སྒོམ་གསུམ་བསྟན་པ་དང་། སྦྱོར་བ་དང་པོ་གསུམ་གྱི་སྐབས་སུ་སྦྱོར་མཐོང་
སྒོམ་གསུམ་བསྟན་པ་མི་བཟློས་ཏེ་སྐབས་དང་པོ་གསུམ་དུ་དེ་གསུམ་བསྟན་པ་ཉམས་སུ་བླང་
བྱའི་དབང་དུ་བྱས། སྦྱོར་བ་དང་པོ་གསུམ་གྱི་སྐབས་སུ་དེ་གསུམ་བསྟན་པ་ཉམས་སུ་ལེན་པའི་
དབང་དུ་བྱས་པའི་ཕྱིར་ཞེས་སྦྱར་རོ། ། 
གསུམ་པ་དེ་ལ་བརྟེན་ནས་མངོན་རྟོགས་ཁྱད་པར་ཅན་རྒྱུད་ལ་སྐྱེ་བའི་རིམ་པ་བཤད་པ་
ལ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་རྟགས་བཤད། སྐུ་གསུམ་སྒྲུབ་བྱེད་ཀྱི་ལམ་
ཁྱད་པར་ཅན་བཤད་པའོ། །དང་པོ་ལ་མདོར་བསྟན། རྒྱས་བཤད། དོན་བསྡུ་བའོ། །དང་པོ་ལ་
སྤྱིའི་མཚམས་སྦྱར། རྩ་བ། འགྲེལ་པའོ། 
བཅུ་སློབ་པ་ཕྱིར་མི་ལྡོག་པའི་དགེ་འདུན། 
དང་པོ་ནི། ཕྱིར་མི་ལྡོག་པའི་རྟགས་དང་ལྡན་པའི་བྱང་ཆུབ་སེམས་དཔའི་དགེ་འདུན་གྱི་

རྒྱུད་ལ་ཇི་སྐད་བཤད་པའི་ངེས་པར་འབྱེད་པའི་ཆ་དང་མཐུན་པ་འབྱུང་བས་ཕྱིར་མི་ལྡོག་པའི་
སེམས་དཔའི་དགེ་འདུན་དེ་འཆད། གཉིས་པ་ནི། ངེས་པར་འབྱེད་པའི་ཡན་ལག་ལ་གནས་པའི་
སེམས་དཔའ་དབང་རྣོན་ནས་བཟུང་སྟེ་མཐོང་བ་དང་སྒོམ་པའི་ལམ་དག་ལ་གང་དག་གནས་པའི་
བྱང་ཆུབ་སེམས་དཔའ་དབང་རྣོན་དེ་ཆོས་ཅན། འདིར་རྫོགས་བྱང་ལས་ཕྱིར་མི་ལྡོག་པའི་ཚོགས་
ཀྱི་དགེ་འདུན་ཡིན་ཏེ། གཟུགས་སོགས་ལ་བདེན་ཞེན་ཀུན་བཏགས་མངོན་གྱུར་བ་དང་བྲལ་
བ་སོགས་ཀྱི་རྟགས་གང་རུང་རྒྱུད་ལ་ཐོབ་པའི་སེམས་དཔའ་ཡིན་པའི་ཕྱིར། 
གསུམ་པ་ནི། སྲིད་ཞིའི་དགྲ་ལས་རྒྱལ་བའི་དཔའ་བོ་གང་དག་ངེས་པར་འབྱེད་པའི་ཆ་དང་
མཐུན་པ་བཞི་དང་། མཐོང་བའི་ལམ་དང་བསྒོམ་པའི་ལམ་འཆད་པར་འགྱུར་བ་ལ་རྟགས་དེ་དང་
དེ་རྟོགས་པ་སྟེ་ཐོབ་པའི་ཚུལ་གྱིས་གནས་པ་དེ་དག་ནི་ཆོས་ཅན། བྱང་ཆུབ་སེམས་དཔའ་སློབ་
པ་ཕྱིར་མི་ལྡོག་པའི་དགེ་འདུན་ཡིན་ཏེ། གོང་གི་རྟགས་དེའི་ཕྱིར། བམ་པོ་བཞི་པ་འདི་ནས་
འཆད་དོ། ། 
གཉིས་པ་རྒྱས་བཤད་ལ། སྦྱོར་ལམ་པ་ཕྱིར་མི་ལྡོག་པའི་རྟགས། མཐོང་ལམ་པ་ཕྱིར་མི་
ལྡོག་པའི་རྟགས། སྒོམ་ལམ་པ་ཕྱིར་མི་ལྡོག་པའི་རྟགས་སོ། །དང་པོ་ལ། མདོར་བསྟན། རྒྱས་
བཤད་དོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སྤྱིའི་དྲི་བ་ཕྱིར་མི་ལྡོག་
པའི་སེམས་དཔའི་དགེ་འདུན་དེ་རྣམས་ཀྱི་མཚན་ཉིད་མ་འདྲེས་པ་གང་ཡིན་ཞེ་ན། བྱེ་བྲག་གི་
ལན། རེ་ཞིག་བར་སྐབས་ཀྱི་ཚིགས་སུ་བཅད་པ་གཅིག་གིས་ངེས་པར་འབྱེད་པའི་ཆ་དང་མཐུན་
པ་ལ་གནས་པ་རྣམས་ཀྱི་མཚན་ཉིད་དེ་འཆད། གཉིས་པ་ནི། ངེས་འབྱེད་ཡན་ལག་ལ་གནས་
པའི་སེམས་དཔའ་དབང་རྣོན་ཆོས་ཅན། རྫོགས་བྱང་ལས་ཕྱིར་མི་ལྡོག་པའི་མཚན་ཉིད་འདི་
ཡིན་པར་ཤེས་པར་བྱ་སྟེ། གཟུགས་ལ་སོགས་པ་བདེན་འཛིན་ཀུན་བཏགས་མངོན་འགྱུར་བ་
ལྡོག་པ་སོགས་རྟགས་རྣམ་པ་ཉི་ཤུར་བརྗོད་པ་ཡིས་ཤེས་པར་བྱ་བའི་ཕྱིར། 
གསུམ་པ་ནི། ངེས་པར་འབྱེད་པའི་ཆ་དང་མཐུན་པ་ལ་གནས་པའི་སེམས་དཔའ་དབང་

རྣོན་རྣམས་ཀྱི་རྫོགས་བྱང་ལས་ཕྱིར་མི་ལྡོག་པའི་མཚན་ཉིད་ཤེས་པར་བྱ་བ་ཡིན་ཏེ། གཟུགས་ལ་
སོགས་པ་ལས་བདེན་འཛིན་ཀུན་བཏགས་མངོན་འགྱུར་བ་ཟློག་པ་དང༌། སྐྱབས་གནས་ཡང་
དག་ལ་ཐེ་ཚོམ་མེད་པ་ལ་སོགས་པའི་རྣམ་པ་ཉི་ཤུས་ཤེས་པར་བྱ་བའི་ཕྱིར། རྐP@ཌUs
གཉིས་པ་རྒྱས་བཤད་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཡང་བདེན་
འཛིན་ཀུན་བཏགས་མངོན་འགྱུར་བ་ལྡོག་པ་ལ་སོགས་པའི་མཚན་ཉིད་དེ་དག་གང་ཡིན་ཞེ་ན།
དེ་དག་བསྟན་པའི་ཕྱིར། བར་སྐབས་ཀྱི་ཚིགས་སུ་བཅད་པ་དྲུག་པོ་གསུངས། གཉིས་པ་ནི།
འདིར་བཤད་པའི་རྟགས་ནི་ཉི་ཤུ་དེ་དག་གིས་དྲོད་དང་རྩེ་མོ་དང་བཟོད་པ་དང་བཅས་པ་དང་
ཆོས་མཆོག་རྣམས་ལ་གནས་པའི་སེམས་དཔའ་དབང་རྣོན་ནི་རྫོགས་པའི་བྱང་ཆུབ་ལས་ཕྱིར་
མི་ལྡོག་པར་རྟོགས་པར་འགྱུར་ཏེ། དྲོད་སོགས་སོ་སོའི་རྟགས་ལས་རྟོགས་པར་འགྱུར་བའི་
ཕྱིར། གསུམ་པ་ནི། རྟགས་ནི་ཉི་ཤུ་དེ་དག་གིས་སྦྱོར་ལམ་པ་དབང་རྣོན་གྱི་ཕྱིར་མི་ལྡོག་པའི་
རྟགས་ཡིན་པར་ཤེས་པར་བྱ་སྟེ། དྲོད་ལ་གནས་པའི་རྟགས་བཅུ་གཅིག །རྩེ་མོ་ལ་གནས་པའི་
རྣམ་པ་དྲུག །བཟོད་པ་ལ་གནས་པའི་རྣམ་པ་གཉིས། ཆོས་མཆོག་ལ་གནས་པའི་རྣམ་པ་གཅིག་
གིས་གོ་རིམས་བཞིན་དུ་དྲོ་བ་དང་རྩེ་མོ་དང་བཟོད་པ་དང་ཆོས་ཀྱི་མཆོག་རྣམས་ལ་གནས་པའི་
བྱང་ཆུབ་སེམས་དཔའ་དབང་རྣོན་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་རྟགས་ཡིན་
པར་ཤེས་པར་བྱ་བའི་ཕྱིར། དེ་གང་ཞེ་ན། དྲོད་ལ་གནས་པའི་སེམས་དཔའ་དབང་རྣོན་ཆོས་ཅན།
གཟུགས་ལ་སོགས་པའི་ཆོས་ལ་བདེན་པར་འཛིན་པ་ཀུན་བཏགས་མངོན་གྱུར་བ་ལྡོག་པ་ཡིན་
ཏེ། ཆོས་རྣམས་དོན་དམ་པར་ངོ་བོ་ཉིད་མེད་པར་རྟོགས་པའི་སེམས་དཔའ་ཡིན་པའི་ཕྱིར།
དེ་ཆོས་ཅན། སྐྱབས་གནས་ཡང་དག་ལ་དེ་ཡིན་མིན་གྱི་ཐེ་ཚོམ་མངོན་གྱུར་བ་ཟད་དེ། དཀོན་
མཆོག་གསུམ་ལ་ཤེས་ནས་དད་པ་ཐོབ་པའི་སེམས་དཔའ་ཡིན་པའི་ཕྱིར། དེ་ཆོས་ཅན། ལས་
འབྲས་ལ་སྐུར་བ་འདེབས་པའི་ལོག་པར་ལྟ་བ་དང་། ལས་དབང་གིས་དམྱལ་བ་དང་ཡི་དྭགས་
དང་དུད་འགྲོརསྐྱེ་བ་དང༌། སངས་རྒྱས་ཀྱི་བཀའ་མི་ཐོས་པ་དང་། འཁོར་རྣམས་བཞི་མི་རྒྱུ་

བའི་ཡུལ་མཐའ་ཁོབ་ཏུ་སྐྱེ་བ་དང༌། དབང་པོ་མ་ཚང་བ་ཡིད་དབང་ལ་སྐྱོན་ཞུགས་པའི་གླེན་
པ་དང༌། ལྕེ་དབང་ལ་སྐྱོན་ཞུགས་པའི་ལྐུག་པའི་དངོས་པོ་དང༌། འདུ་ཤེས་མེད་པ་པ་ལྷ་ཚེ་
རིང་པོར་སྐྱེ་བ་ཞེས་བྱ་བ་མི་ཁོམ་པ་བརྒྱད་ཟད་པ་དང་ལྡན་ཏེ། ཇི་ལྟར་འདོད་བར་སྐྱེ་བའི་སྨོན་
ལམ་གྲུབ་པའི་ཕྱིར། དེ་ཆོས་ཅན། བདག་དང་གཞན་དགེ་བའི་ཆོས་ལ་སྦྱོར་བ་དང་ལྡན་ཏེ། མྱོང་
སྟོབས་ཀྱིས་ཐོབ་པའི་སྙིང་རྗེས་ཡིད་གདུངས་པའི་སེམས་དཔའ་ཡིན་པའི་ཕྱིར། དེ་ཆོས་ཅན།
སེམས་ཅན་གཞན་གྱི་ཡུལ་ལ་འབྲས་བུ་སྨིན་པར་གྱུར་ཅིག་པར་ཡོངས་སུ་བསྔོས་པའི་སྦྱིན་པ་
ལ་སོགས་པ་དང་ལྡན་ཏེ། བདག་དང་གཞན་དུ་བརྗེ་བ་ཉིད་ཀྱིས་སྦྱིན་སོགས་ལ་སྤྱོད་པའི་
ཕྱིར། དེ་ཆོས་ཅན། ཟབ་མོའི་དོན་ལ་ཡང་སོམ་ཉིར་མི་བྱེད་པ་དང་ལྡན་ཏེ། ཆོས་ཀྱི་གནས་
ལུགས་བསྒོམ་བྱུང་གིས་ཡང་དག་པར་རྟོགས་པའི་ཕྱིར། དེ་ཆོས་ཅན། བྱམས་པའི་བསམ་པས་
ཀུན་ནས་བསླངས་པའི་ལུས་དང་། ངག་དང་ཡིད་ཀྱི་ལས་དང་ལྡན་ཏེ། གཞན་སེམས་ཅན་ཐམས་
ཅད་ལ་ཕན་པ་ཉིད་དུ་ཞུགས་པའི་ཕྱིར། དེ་ཆོས་ཅན། སྒྲིབ་པ་ལྔ་པོ་འདོད་པ་ལ་འདུན་པ་དང་།
གནོད་སེམས་དང་། གཉིད་དང་རྨུག་པ་གཉིས་དང་། རྒོད་པ་དང་འགྱོད་པ་གཉིས་དང་། ཐེ་ཚོམ་
དག་དང་མི་འགྲོགས་པ་ཡིན་ཏེ། གཞན་དོན་ལ་མཐའ་གཅིག་ཏུ་གཞོལ་པའི་སྦྱོར་བ་ཕུན་སུམ་
ཚོགས་པ་ཐོབ་པའི་ཕྱིར། དེ་ཆོས་ཅན། མ་རིག་པ་དང་ལྟ་བ་ངན་པ་ལ་སོགས་པའི་བག་ལ་ཉལ་
ཐམས་ཅད་འཇོམས་པ་དང་ལྡན་ཏེ། སྟོང་ཉིད་རྟོགས་པའི་སྒོམ་བྱུང་གི་སྟོབས་ཀྱིས་དེ་དག་གིས་
གཉེན་པོ་རྣམ་པར་བསྒོམ་པ་ཉིད་ཀྱིས་ཕྱིར། དེ་ཆོས་ཅན། སྤྱོད་ལམ་ཀུན་ཏུ་དྲན་པ་དང་། ཤེས་
བཞིན་དང་ལྡན་པ་ཡིན་ཏེ། ཕྱིན་ཅི་ལོག་གི་ཡུལ་ལ་སེམས་མ་གཡེངས་པའི་སྒོ་ནས་རྟག་ཏུ་
མཉམ་པར་བཞག་པ་ཉིད་ཀྱིས་ཕྱིར། དེ་ཆོས་ཅན། གོས་ལ་སོགས་པ་ཡོངས་སུ་སྤྱོད་པ་དམ་པས་
སྨད་དུ་མེད་པས་གཙང་བ་ཞེས་བྱ་བ་དང་ལྡན་ཏེ། ཕྱིན་ཅི་མ་ལོག་པའི་གཙང་སྦྲ་ཀུན་ཏུ་སྤྱོད་
པ་གོམས་པ་ཉིད་ཀྱིས་ཕྱིར། སྦྱོར་ལམ་རྩེ་མོ་ལ་གནས་པའི་སེམས་དཔའ་དབང་རྣོན་ཆོས་ཅན།
ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་དང་ལྡན་ཏེ། དགེ་བའི་རྩ་བ་འཇིག་རྟེན་རྩེ་མོ་

ལ་གནས་པའི་སེམས་དཔའ་དབང་འབྲིང་མན་ཆད་ལས་མངོན་པར་འཕགས་པ་ཐོབ་པ་ཉིད་
ཀྱིས་ཕྱིར། དེ་ཆོས་ཅན། རང་དོན་ཡིད་བྱེད་ཀྱི་སེམས་གྱ་གྱུ་མེད་པ་དང་ལྡན་ཏེ། དགེ་བའི་རྩ་
བ་བྱང་སེམས་ཀྱི་སྤྱོད་པ་རྣམ་པར་དག་པའི་ཕྱིར། དེ་ཆོས་ཅན། ཕྱགས་དར་ཁྲོད་པ་ཉིད་ལ་
སོགས་པ་སྦྱངས་པའི་ཡོན་ཏན་ཡང་དག་པར་ལེན་པ་དང་ལྡན་ཏེ། རྙེད་པ་དང་བཀུར་སྟི་ལ་
སོགས་པ་ལ་མི་ལྟ་བ་ཉིད་ཀྱིས་ཕྱིར། དེ་ཆོས་ཅན། ཕར་ཕྱིན་དྲུག་དེ་དག་དང་འགལ་བ་སེར་
སྣ་དང་འཆལ་པའི་ཚུལ་ཁྲིམས་ལ་སོགས་པ་མེད་པ་དང་ལྡན་ཏེ། སྦྱིན་པ་ལ་སོགས་པའི་ཕར་
ཕྱིན་དྲུག་གི་སྤྱོད་པ་ཁྱད་པར་ཅན་སྒྲུབ་པའི་ཕྱིར། དེ་ཆོས་ཅན། བདེན་པས་སྟོང་བའི་ཆོས་ཉིད་
དང་མི་འགལ་བར་ཤེས་རབ་ཀྱི་ཕ་རོལ་ཏུ་ཕྱིན་པའི་རྣལ་འབྱོར་དང་ལྡན་པར་འགྲོ་བ་ཡིན་ཏེ།
ཆོས་ཐམས་ཅད་བསྒོམ་བྱུང་གི་ཤེས་རབ་ཀྱིས་བདེན་སྟོང་དུ་ཡང་དག་པར་སྡུད་པ་ཉིད་ཀྱིས་
ཕྱིར། དེ་ཆོས་ཅན། གཞན་གྱི་དོན་དུ་དམྱལ་བ་འདོད་པ་ཞེས་བྱ་བ་ཡིན་ཏེ། འགྲོ་བ་ཐམས་ཅད་
བུ་གཅིག་པ་ལྟར་བདག་ཉིད་ཀྱིར་བྱས་པ་ཉིད་ཀྱིས་ཕྱིར། བཟོད་པ་ལ་གནས་པའི་སེམས་དཔའ་
དབང་རྣོན་ཆོས་ཅན། ལམ་སྟོན་པ་གཞན་གྱིས་བཀྲི་བར་མི་བཏུབ་པ་དང་ལྡན་ཏེ། གནས་ལུགས་
རྟོགས་པ་ལ་ཡིད་ཆེས་པའི་ཆོས་ཉིད་ཀྱིས་དེ་དང་ལྡན་པའི་ཕྱིར། དེ་ཆོས་ཅན། ཟས་གཅོད་པ་དང་
མེ་ལྔ་བསྟེན་པ་སོགས་ལམ་ལྟར་བཅོས་པ་ཉེ་བར་སྟོན་པའི་བདུད་ལ་བདུད་ཉིད་དུ་རྟོགས་པ་
ཞེས་བྱ་བ་ཡིན་ཏེ། སངས་རྒྱས་ཐོབ་པར་བྱེད་པ་ཉིད་ཀྱི་ཐབས་ཤེས་པ་ལ་མཁས་པ་ཉིད་ཀྱིས་
ཕྱིར། ཆོས་མཆོག་ལ་གནས་པའི་སེམས་དཔའ་དབང་རྣོན་ཆོས་ཅན། སྒོ་གསུམ་གྱི་སྤྱོད་པ་ཐམས་
ཅད་ལ་སངས་རྒྱས་དགྱེས་པ་ཞེས་བྱ་བ་ཐོབ་སྟེ། འཁོར་གསུམ་རྣམ་པར་དག་པས་ཕྱིན་དྲུག་
གི་སྤྱོད་པ་ཉམས་སུ་ལེན་པའི་ཕྱིར།
གཉིས་པ་མཐོང་ལམ་པ་ཕྱིར་མི་ལྡོག་པའི་རྟགས་ལ། མདོར་བསྟན། རྒྱས་པར་བཤད་དོ། །
དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི་ངེས་པར་འབྱེད་པའི་ཆ་དང་མཐུན་
པའི་ཕྱིར་མི་ལྡོག་པའི་མཚན་ཉིད་ཀྱི་འོག་ཏུ་མཐོང་བའི་ལམ་གྱི་ཕྱིར་མི་ལྡོག་པའི་མཚན་ཉིད་

བར་སྐབས་ཀྱི་ཚིགས་སུ་བཅད་པ་གཅིག་གིས་གསུངས། གཉིས་པ་ནི། མཐོང་བའི་ལམ་ལ་བཟོད་
པ་དང་ཤེས་པའི་སྐད་ཅིག་མ་བཅུ་དྲུག་དང་དེས་དྲངས་པའི་རྗེས་ཐོབ་ལུས་ངག་གི་ཐ་སྙད་ཁྱད་
པར་ཅན་རྣམས་ནི་ཆོས་ཅན། མཐོང་ལམ་ལ་གནས་པའི་བྱང་ཆུབ་སེམས་དཔའ་རྫོགས་བྱང་
ལས་ཕྱིར་མི་ལྡོག་པའི་མཚན་ཉིད་ཡིན་པར་ཤེས་པར་བྱ་སྟེ། དེའི་སྒྲུབ་བྱེད་ཡང་དག་ཡིན་པའི་
ཕྱིར། གསུམ་པ་ནི། སྡུག་བསྔལ་ལ་སོགས་པའི་བདེན་པའི་སྒོ་ནས་ཆོས་དང་རྗེས་སུ་ཤེས་པའི་
བཟོད་པ་དང་ཤེས་པའི་སྐད་ཅིག་མ་བཅུ་དྲུག་དང་དེས་དྲངས་པའི་རྗེས་ཐོབ་ལུས་ངག་གི་ཐ་སྙད་
ཁྱད་པར་ཅན་རྣམས་ནི་ཆོས་ཅན། བྱང་ཆུབ་སེམས་དཔའ་མཐོང་བའི་ལམ་ལ་གནས་པ་རྣམས་
རྫོགས་བྱང་ལས་ཕྱིར་མི་ལྡོག་པའི་མཚན་ཉིད་ཡིན་ཏེ། སྒྲུབ་ཟིན་པ་དེའི་ཕྱིར།
གཉིས་པ་རྒྱས་བཤད་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྐད་ཅིག་
མའི་རྣམ་པ་ཅི་འདྲ་བ་ཞིག་མཚན་ཉིད་ཡིན་ཞེ་ན། རྣམ་པ་རྣམས་བར་སྐབས་ཀྱི་ཚིགས་སུ་བཅད་
པ་ལྔས་གསུངས། གཉིས་པ་ནི། སྔར་བཤད་པ་དེ་འདྲའི་སྐད་ཅིག་མ་བཅུ་དྲུག་དང་དེས་དྲངས་
པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ནི་ཆོས་ཅན། བློ་ལྡན་མཐོང་བའི་ལམ་ལ་གནས་
པའི་སེམས་དཔའ་དབང་འབྲིང་རྫོགས་བྱང་ལས་ཕྱིར་མི་ལྡོག་ཏུ་སྒྲུབ་པའི་རྟགས་ཡང་དག་
ཡིན་ཏེ། དེ་སྒྲུབ་ཀྱི་ཚུལ་གསུམ་ཚང་བ་ཡིན་པའི་ཕྱིར།
གསུམ་པ་ལ། རྒྱས་པར་བཤད་པ། དོགས་པ་དཔྱད་པ་གཉིས། དང་པོ་ནི། མཐོང་བའི་
ལམ་ལ་གནས་པའི་སེམས་དཔའ་དབང་འབྲིང་ཆོས་ཅན། གཟུགས་ལ་སོགས་པའི་ཆོས་སུ་
བདེན་པར་རྟོག་པ་ཀུན་བཏགས་ལས་ལྡོག་པ་ཡིན་ཏེ། རང་གི་མཚན་ཉིད་སྟོང་པ་ཉིད་མངོན་
སུམ་དུ་རྟོགས་པ་ཉིད་ཀྱིས་ཕྱིར། དེ་ཆོས་ཅན། དོན་དམ་པ་དང་ཀུན་རྫོབ་ཀྱི་བླ་ན་མེད་པའི་
བྱང་ཆུབ་ཀྱི་སེམས་བརྟན་པ་ཉིད་དང་ལྡན་ཏེ། དེ་གཉིས་ལས་མི་ཉམས་པར་སངས་རྒྱས་ལ་
སོགས་པས་བྱིན་གྱིས་བརླབས་པའི་ཕྱིར། དེ་ཆོས་ཅན། ཉན་ཐོས་དང་རང་སངས་རྒྱས་ཀྱི་ཐེག་
པ་ལས་སེམས་རྣམ་པར་ལྡོག་པ་དང་ལྡན་ཏེ། ཐེག་པ་ཆེན་པོའི་ཆོས་ཁྱད་པར་ཅན་སྒྲུབ་ཅིང་

ཉམས་སུ་ལེན་པའི་ཕྱིར། དེ་ཆོས་ཅན། བསམ་གཏན་དང་གཟུགས་མེད་པའི་སྙོམ་པར་འཇུག་
པ་ལ་སོགས་པ་ཐོབ་ཀྱང་དེའི་དབང་གིས་སྐྱེ་བའི་ཡན་ལག་ཡང་དག་པར་ཡོངས་སུ་ཟད་པ་
ཞེས་བྱ་བ་ཡིན་ཏེ། ཆོས་ཀྱི་གནས་ལུགས་རབ་ཏུ་རྣམ་པར་འབྱེད་པའི་མཐུས་ཟད་པའི་ཕྱིར།
གོང་དུ་བཤད་པ་དེ་བཞི་ནི་སྡུག་བསྔལ་གྱི་རྣམ་པ་ཡིན་ཏེ། སྒྲུབ་ཟིན་པའི་ཕྱིར་། བྱང་སེམས་
མཐོང་ལམ་པ་དབང་འབྲིང་ཆོས་ཅན། ལུས་དང་སེམས་ཡང་བ་ཤིན་ཏུ་སྦྱངས་པའི་བདེ་བ་
དང་ལྡན་ཏེ། མཐོང་སྤང་གིས་བསྡུས་པའི་མི་དགེ་བ་དང་བྲལ་བ་ཉིད་ཀྱིས་ཕྱིར། དེ་ཆོས་ཅན།
འདོད་ཡོན་ལ་མངོན་པར་ཞེན་པ་མེད་པར་འདོད་པ་ལ་ཉེ་བར་སྤྱོད་པ་དང་ལྡན་ཏེ། སེམས་ཅན་
འདུལ་བའི་ཐབས་ལ་མཁས་པའི་མཐུས་དེ་ལྟར་ལྡན་པའི་ཕྱིར། དེ་ཆོས་ཅན། རྟག་ཏུ་ཚངས་པར་
སྤྱོད་པ་ཉིད་དང་ལྡན་ཏེ། འདོད་ཡོན་གྱིས་བསྡུས་པའི་ཡུལ་གྱི་ཉེས་དམིགས་མཐོང་བས་དེ་དང་
ལྡན་པའི་ཕྱིར། དེ་ཆོས་ཅན། འཚོ་བའི་ཡོ་བྱད་ཡང་དག་པར་རྣམ་པར་དག་པ་ཉིད་དང་ལྡན་ཏེ།
བྱང་ཆུབ་ཀྱི་སེམས་མི་བརྗེད་པ་ལ་དབང་བའི་སྐྱེས་བུ་དམ་པའི་ཆོས་ཉིད་ཀྱིས་ལོག་འཚོ་དེ་དག་
སྤངས་པའི་ཕྱིར་ཞེས་བྱ་བ་བཞི་ནི་ཀུན་འབྱུང་བའི་རྣམ་པ་ཡིན་ཏེ། སྒྲུབ་ཟིན་པའི་ཕྱིར། དེ་ཆོས་
ཅན། ཕུང་པོ་དང་ཁམས་དང་སྐྱེ་མཆེད་རྣམས་ལ་སྦྱོར་བ་དང་། རྗེས་སུ་སྦྱོར་བ་དག་ཏུ་མི་བྱའོ་
ཞེས་མདོ་ལས་དེ་ལྟར་གསུངས་པ་དང་པོར་བདེན་པར་ཞེན་པ་སྦྱོར་བ་དང་རྗེས་སུ་བདེན་པར་
ཞེན་པ་རྗེས་སུ་སྦྱོར་བའི་གནས་པ་སོ་སོར་བཀག་པ་དང་ལྡན་ཏེ། སྟོང་ཉིད་མངོན་སུམ་དུ་རྟོགས་
པ་ལ་གནས་པ་ཉིད་ཀྱིས་ཕྱིར། དེ་ཆོས་ཅན། འགོག་པ་ཆོས་ཤེས་ཀྱིས་རྟོགས་པའི་བར་ཆད་
བྱེད་པའི་ཆོས་རྣམས་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་
པ་དང་ལྡན་ཏེ། འགོག་པ་ཆོས་བཟོད་ཀྱིས་མི་མཐུན་པའི་ཕྱོགས་མཐོང་སྤང་བསལ་བ་ཉིད་
ཀྱིས་ཕྱིར། དེ་ཆོས་ཅན། བྱང་ཆུབ་ཀྱི་ཚོགས་སྦྱིན་པ་ལ་སོགས་པ་ལ་སྔ་མ་བཞིན་དུ་སྦྱོར་བ་དང་
རྗེས་སུ་སྦྱོར་བའི་གནས་པ་སོ་སོར་བཀག་པ་དང་ལྡན་ཏེ། གཟུང་འཛིན་བདེན་པར་ཞེན་པའི་རྣམ་
པར་རྟོག་པའི་སྐྱོན་མངོན་སུམ་དུ་ཡོངས་སུ་ཤེས་པ་ཉིད་ཀྱིས་ཕྱིར། གཏམ་ཞེས་པ་ནི་མིང་ལའང་

བདེན་ཞེན་འགོག་པའི་དོན་ནོ། །དེ་ཆོས་ཅན། གྲོང་གི་སྒྲས་བསྟན་པའི་དབང་པོ་དང༌། གྲོང་ཁྱེར་
གྱི་སྒྲས་བསྟན་པའི་དབང་རྟེན་དང་། གྲོང་བརྡལ་གྱི་སྒྲས་བསྟན་པའི་དབང་ཡུལ་དང་། སྐྱེས་བུའི་
སྒྲས་བསྟན་པའི་རྣམ་ཤེས་རྣམས་བདེན་པར་འཛིན་པའི་བདེན་འཛིན་དང་། དེ་རྣམས་བདག་
མེད་དུ་རྟོགས་པའི་ཡེ་ཤེས་སྤངས་གཉེན་དུ་གཡུལ་འགྱེད་པ་ལ་སྔ་མ་བཞིན་དུ་སྦྱོར་བ་དང་
རྗེས་སུ་སྦྱོར་བཞི་གནས་པ་རྗེས་སུ་བཀག་པ་དང་ལྡན་ཏེ། གཟུང་བ་དང་འཛིན་པ་དག་བདེན་
པར་འཛིན་པའི་བདེན་འཛིན་ཀུན་བཏགས་སྤང་པར་བྱ་བ་ཉིད་ཀྱིས་ཕྱིར་ཞེས་བྱ་བ་བཞི་ནི་འགོག་
པའི་རྣམ་པ་ཡིན་ཏེ། སྒྲུབ་ཟིན་པའི་ཕྱིར། དེ་ཆོས་ཅན། སེར་སྣ་དང་འཆལ་བའི་ཚུལ་ཁྲིམས་
ལ་སོགས་པ་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང་
ལྡན་ཏེ། སྦྱིན་པ་ལ་སོགས་པའི་ཁྱད་པར་ཐོབ་ཅིང་རྟོགས་པའི་ཕྱིར། དེ་ཆོས་ཅན། རྟོགས་
པའི་ཆོས་ལམ་འབྲས་བུ་བྱང་ཆུབ་རྣམས་དོན་དམ་པར་གྲུབ་པ་རྡུལ་ཙམ་ཡང་མི་དམིགས་པ་
དང་ལྡན་ཏེ། ངོ་བོ་རྒྱུ་འབྲས་ཀྱི་ཆོས་ཐམས་ཅད་བདེན་པས་སྟོང་བ་རྣམ་པར་ཐར་པའི་སྒོ་
གསུམ་གྱི་ངོ་བོ་ཉིད་དུ་རྟོགས་པའི་ཕྱིར། དེ་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་
བདག་ཉིད་ཀྱི་རང་གིས་ཐོབ་པའི་ས་གསུམ་ལ་ཇི་ལྟ་བ་བཞིན་དུ་ཐེ་ཚོམ་དང་བྲལ་བའི་ངེས་པ་
ཉིད་ཀྱིས་གནས་པ་དང་ལྡན་ཏེ། རང་གི་ཐོབ་པའི་རྟོགས་པ་ལ་མངོན་པར་ཡིད་ཆེས་པ་ཐོབ་
པའི་ཕྱིར། དེ་ཆོས་ཅན། རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་ཆོས་ཀྱི་དོན་དུ་སྲོག་
གཏོང་པ་ལ་སེར་སྣ་དང་སྡུག་བསྔལ་ཅུང་ཟད་ཙམ་ཡང་མི་འབྱུང་སྟེ། གནས་ལུགས་མངོན་སུམ་
དུ་རྟོགས་ཤིང་མཐའ་གཅིག་ཏུ་རྣམ་མཁྱེན་ལ་གཞོལ་བ་ཉིད་ཀྱིས་ཕྱིར། ཞེས་བྱ་བ་བཞི་ནི་ལམ་
སྒྲུབ་ཟིན་པའི་ཕྱིར།
གཉིས་པ་དོགས་པ་དཔྱད་པ་ནི། དེ་ལྟར་ན་བཟོད་པ་དང་ཤེས་པའི་སྐད་ཅིག་མ་རྣམ་པ་
བཅུ་དྲུག་གིས་བསྡུས་པ་འདི་རྣམས་བྱང་ཆུབ་སེམས་དཔའ་མཐོང་བའི་ལམ་ལ་གནས་པའི་
ཕྱིར་མི་ལྡོག་པའི་མཚན་ཉིད་དག་ཡིན་ནོ། ། 

དེ་ལ་ཁོ་ན་རེ། ཤེས་བཟོད་སྐད་ཅིག་མ་རྣམས་མཐོང་ལམ་མཉམ་གཞག་མ་ཡིན་ནམ།
ཇི་ལྟར་ན་ཕྱིར་མི་ལྡོག་ཏུ་སྒྲུབ་པའི་རྟགས་ཡིན་ཞེ་ན། རྗེས་ཐོབ་ལུས་ངག་གི་ཐ་སྙད་ཁྱད་པར་
ཅན་ལ་ཤེས་བཟོད་སྐད་ཅིག་མའི་མིང་གིས་ཉེ་བར་བཏགས་ནས་བཤད་དེ། འདོགས་པའི་རྒྱུ་
མཚན། བཏགས་པའི་དགོས་པ། དངོས་ལ་གནོད་བྱེད་གསུམ་ཡོད་པའི་ཕྱིར། དང་པོ་ནི་བྱང་
སེམས་མཐོང་ལམ་པ་དབང་འབྲིང་གིས་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ལ་ཤེས་
བཟོད་སྐད་ཅིག་མའི་མིང་གིས་འདོགས་པའི་རྒྱུ་མཚན་ཡོད་དེ། དེ་ཉིད་ཤེས་བཟོད་སྐད་ཅིག་
མ་དེ་ལ་བརྟེན་ནས་སྐྱེས་པའི་ཕྱིར་ཏེ། ཤེས་བཟོད་སྐད་ཅིག་མ་འདི་རྣམས་མཉམ་གཞག་ཏུ་
ཡང་དག་པར་ཐོབ་པ་ན་རྗེས་ཐོབ་དག་པ་འཇིག་རྟེན་པ་གཟུང་བ་དང་འཛིན་པར་བདེན་པར་
མངོན་པར་ཞེན་པའི་རྣམ་པ་ཅན་རྗེས་ཀྱི་སེམས་ཀྱིས་བསྡུས་པའི་འབྲས་བུ་གཟུགས་ལ་སོགས་
པའི་བདེན་པར་ཞེན་པའི་འདུ་ཤེས་ལྡོག་པ་ལ་སོགས་པ་རྗེས་ཐོབ་ལུས་ངག་གི་ཐ་སྙད་ཁྱད་
པར་ཅན་སྐྱེས་པའི་ཕྱིར། 
བཏགས་པའི་དགོས་པ་ཡོད་དེ། ས་ཐོབ་པའི་རྣལ་འབྱོར་བ་རྣམས་ཀྱི་རྗེས་ཐོབ་ལུས་ངག་
གི་ཐ་སྙད་ནི་འདུལ་བའི་དགོས་པའི་དབང་མ་གཏོགས་པར་དུས་ཐམས་ཅད་དུ་མཉམ་གཞག་
གི་རྟོགས་པ་དང་མཐུན་པ་ཁོ་ན་ཡིན་ནོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། དངོས་ལ་
གནོད་བྱེད་ཡོད་དེ། དེ་ཉིད་ཤེས་བཟོད་སྐད་ཅིག་མ་དངོས་ཡིན་ན། རྣལ་འབྱོར་བའི་རྒྱུད་ལ་ཡོད་
པའི་མཉམ་གཞག་སོ་སོ་རང་གི་རིག་པའི་སྐད་ཅིག་མ་རྣམས་ཇི་ལྟར་རང་ལས་བློ་དམའ་བའི་
གང་ཟག་གཞན་གྱི་ངོ་བོར་ཕྱིར་མི་ལྡོག་ཏུ་ཡིད་ཆེས་པར་བྱེད་པའི་མཚན་ཉིད་འབྲས་རྟགས་
ཡིན་དགོས་པ་ལ། དེ་ཉིད་རང་ལས་བློ་དམའ་བའི་གང་ཟག་གི་མངོན་སུམ་གྱི་སྤྱོད་ཡུལ་དུ་
གྱུར་བ་དེ་ལྟ་མ་ཡིན་པས་མི་འཐད་པའི་ཕྱིར། །
གསུམ་པ་སྒོམ་ལམ་པ་ཕྱིར་མི་ལྡོག་པའི་རྟགས་ལ། ཐེག་ཆེན་གྱི་སྒོམ་ལམ་རྒྱས་པར་
བཤད། ཕྱིར་མི་ལྡོག་པའི་རྟགས་ཀྱི་ཁྱད་པར་རོ། །དང་པོ་ལ། སྒོམ་ལམ་གྱི་ཁྱད་ཆོས། ཁྱད་

གཞིའི་སྒོམ་ལམ། སྒོམ་ལམ་གྱི་དབྱེ་བའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །
དང་པོ་ནི། མཐོང་ལམ་པ་ཕྱིར་མི་ལྡོག་པའི་རྟགས་བཤད་ཟིན་པ་དེའི་འོག་ཏུ་སྒོམ་པའི་ལམ་
ལ་གནས་པའི་ཕྱིར་མི་ལྡོག་པའི་མཚན་ཉིད་བཤད་རིགས་པ་ཡིན་པ་ལས་རེ་ཞིག་དང་པོར་
བསྒོམ་པའི་ལམ་གྱི་ཁྱད་པར་འཆད་པའི་རྒྱུ་མཚན་ཡོད་དེ། རིགས་པའི་དབང་ཕྱུག་གིས་ལུགས་
ལས་ཁྱད་པར་མ་བཟུང་བར་ཁྱད་པར་ཅན་གྱི་བློ་མི་སྐྱེའོ་ཞེས་འབྱུང་བས་ཁྱད་གཞི་སྒོམ་ལམ་
རྟོགས་པའི་ཡན་ལག་ཏུ་འཆད་པའི་ཕྱིར། གཉིས་པ་ནི། ཐེག་ཆེན་སྒོམ་པའི་ལམ་ནི་ཆོས་ཅན།
ཟབ་པ་ཡིན་ཏེ། ཟབ་མོ་སྟོང་པ་ཉིད་ལ་སོགས་པ་རྟོགས་པའི་བློ་ཡིན་པའི་ཕྱིར། སྟོང་པ་ཉིད་དེ་
ནི་ཆོས་ཅན། ཟབ་པ་ཡིན་ཏེ། སྒྲོ་འདོགས་དང་སྐུར་བའི་མཐའ་ལས་གྲོལ་བ་ཉིད་ཀྱི་ཆོས་དབྱིངས་
ཡིན་པའི་ཕྱིར། 
གསུམ་པ་ནི། གོ་རིམས་བཞིན་དུ་སྟོང་པ་ཉིད་ལ་སོགས་པ་ལ་བདེན་པར་གྲུབ་པའི་སྒྲོ་
འདོགས་པ་དང་ཐ་སྙད་དུ་མེད་པའི་སྐུར་བའི་མཐའ་ལས་གྲོལ་བ་ཉིད་ཡིན་ཏེ། སྟོང་པ་ཉིད་ལ་
སོགས་པ་ལ་ཡང་དོན་དམ་པར་གཟུགས་མེད་ལ། སྟོང་པ་ཉིད་ལ་སོགས་པ་གཟུགས་ལས་ངོ་
བོ་གཞན་པ་ཡང་མ་ཡིན་པའི་ཕྱིར། སྒྲོ་སྐུར་དང་བྲལ་བའི་དེ་བཞིན་ཉིད་གང་ཡིན་པ་དེ་ནི་ཆོས་
ཅན། ཟབ་མོ་ཡིན་ཏེ། སྟོང་པ་ཉིད་ལ་སོགས་པས་ཁྱད་པར་དུ་བྱས་པའི་དབྱིངས་ཡིན་པའི་ཕྱིར།
ཐེག་ཆེན་སྒོམ་པའི་ལམ་ནི་ཆོས་ཅན། ཟབ་པ་ཡིན་ཏེ། ཟབ་མོ་སྟོང་པ་ཉིད་མངོན་སུམ་དུ་རྟོགས་
པ་དང་ལྡན་པའི་ཕྱིར།
གཉིས་པ་ཁྱད་གཞི་སྒོམ་ལམ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
ཁྱད་པར་བསྟན་ནས། ཁྱད་པར་གྱི་གཞི་སྒོམ་ལམ་དེ་འཆད། གཉིས་པ་ནི། ཐེག་ཆེན་སྦོམ་པའི་
ལམ་ཆོས་ཅན། རྒྱུན་ཆགས་སུ་འཇུག་པ་ཡིན་ཏེ། ཐེག་ཆེན་ངེས་འབྱེད་ཡན་ལག་དང་མཐོང་
བའི་ལམ་དང་སྒོམ་བའི་ལམ་ཉིད་ལ་མཐོང་བའི་དོན་མཁྱེན་གསུམ་གྱི་རྣམ་པ་ལ། ཡང་དང་
ཡང་དུ་སེམས་པ་དང་འཇལ་བ་དང་ངེས་པར་རྟོགས་པའི་རྗེས་ལ་མངོན་རྟོགས་ཡིན་པའི་ཕྱིར།

གསུམ་པ་ནི། ཐེག་ཆེན་སྒོམ་ལམ་ཆོས་ཅན། རྒྱུན་ཆགས་པ་ཡིན་ཏེ། ངེས་པར་འབྱེད་པའི་ཡན་
ལག་ལ་སོགས་པ་གསུམ་ལ་ངེས་པར་མཐོང་བའི་དོན་མཁྱེན་གསུམ་གྱི་རྣམ་པ་ལ་ཐོས་པ་དང་
སྒོམ་པ་ལས་བྱུང་བའི་ཤེས་རབ་དག་གམ། ཏིང་ངེ་འཛིན་གྱི་སྦྱོར་བ་དང་དངོས་གཞི་དང་རྗེས་
ལས་བྱུང་བའི་ཤེས་རབ་ཀྱིས་གོ་རིམས་བཞིན་དུ་ཡང་དང་ཡང་དུ་སེམས་པ་དང་། ཚད་མས་
འཇལ་བ་དང་ཞིབ་ཏུ་ཕྱེ་ནས་ངེས་པར་རྟོགས་པའི་རྗེས་ལ་མངོན་རྟོགས་ཡིན་པའི་ཕྱིར།
གསུམ་པ་དེའི་དབྱེ་བ་ལ། དངོས་དང་། རྩོད་སྤང་ངོ་། །དང་པོ་ལ་དྲི་བ་དང་། ལན་ནོ། །
དང་པོ་ནི། སྒོམ་ལམ་དེ་རྣམ་པ་དུ་ཞིག་ཅེ་ན། གཉིས་པ་ལ། རྩ་བ། འགྲེལ་པའོ། །དང་པོ་ནི།
ཐེག་ཆེན་སྒོམ་ལམ་དེ་ནི་རྣམ་པ་དགུར་བཞེད་དེ། ཆུང་ངུ་དང་འབྲིང་དང་ཆེན་པོ་རྣམས་ཆུང་
ངུའི་ཆུང་ངུ་སོགས་དབྱེ་བ་ཡིས་རྣམ་པ་དགུ་ཡོད་པའི་ཕྱིར་ཏེ། དགུའི་སྒོ་ནས་རྒྱུན་ཆགས་པ་
ཡིན་པའི་ཕྱིར། གཉིས་པ་ནི། ཐེག་ཆེན་སྒོམ་པའི་ལམ་ཆོས་ཅན། རྒྱུན་ཆགས་སུ་འབྱུང་བ་ཡིན་
ཏེ། དོན་དམ་པར་སྟོངས་པ་ཉིད་ཀྱི་མཚན་ཉིད་ཀྱི་རང་བཞིན་ཡིན་པས་དོན་དམ་པར་དབྱེ་བ་
མེད་ཀྱང་ཐ་སྙད་དུ་རྣམ་པའི་སྒོ་ནས་ཤེས་སྒྲིབ་གཟུང་འཛིན་གྱི་རྣམ་པར་རྟོག་པའི་གཉེན་པོའི་
དབྱེ་བ་ལས་གྲངས་བཞིན་དུ་འདོད་པའི་ཁམས་ལ་སོགས་པ་ས་དགུ་དག་ཏུ་ཁྱོད་རྣམ་པ་དགུ་
རྒྱུན་ཆགས་སུ་འབྱུང་བའི་ཕྱིར། དེ་ཡིན་ཏེ། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་ཆེན་
པོ་དང་འབྲིང་དང་ཆུང་ངུ་རྣམས་རེ་རེ་ཞིང་ཆེན་པོ་དང་འབྲིང་དང་ཆུང་ངུའི་བྱེ་བྲག་གིས་ཐ་དད་
པའི་ཕྱིར་ན་དེ་དག་གི་གཉེན་པོ་ཆུང་ངུ་དང་འབྲིང་དང་ཆེན་པོ་རྣམས་ཀྱང་རེ་རེ་ཞིང་ཆུང་ངུ་
དང་འབྲིང་དང་ཆེན་པོའི་བྱེ་བྲག་གིས་ཐ་དད་པ་དེ་ལྟར་ན་ཡི་ཕྱིར། སྤང་བྱ་ཆེ་རིམ་ནས་འགག་
པ་སོགས་ཀྱི་རིམ་པ་མི་འཐད་པའི་སྐྱོན་མེད་དེ། མུན་པ་ཤིན་ཏུ་ཆེན་པོ་སྣང་བ་ཆུང་ངུས་སེལ་
ལ། ཆུང་ངུ་ནི་ཆེན་པོས་སེལ་ཏོ་ཞེས་བྱ་བའི་དཔེས་སྒྲུབ་པའི་ཕྱིར། ཤེས་སྒྲིབ་ཀྱི་གཉེན་པོའི་
སྒོ་ནས་ཐེག་ཆེན་སྒོམ་ལམ་གྱི་དབྱེ་བ་འཆད་པའི་རྒྱུ་མཚན་ཡོད་དེ། ལུགས་ལས་བྱང་ཆུབ་སེམས་
དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་པའོ་ཞེས་སྤང་བྱའི་གཙོ་བོའི་གཉེན་པོའི་དབང་

དུ་མཛད་པའི་ཕྱིར། 
ོགཉིས་པ་ལ། གྲངས་ངེས་ལ་རྩོད་སྤང་། བྱེད་ལས་ལ་རྩོད་སྤང་ངོ་། ། །དང་པོ་ལ་རྩོད་ལན་
གཉིས་ལས་དང་པོ་ནི། ཁོ་ན་རེ། ཐེག་ཆེན་སྒོམ་ལམ་ཇི་ལྟར་རྣམ་པ་དགུར་ངེས་ཞེས་བྱ་བ་མི་
འཐད་པར་ཐལ། སྒོམ་ལམ་གྱི་བྱེ་བྲག་རྣམ་པ་དགུ་བས་མང་བ་མ་ཡིན་ནམ་སྟེ་མང་བའི་ཕྱིར་
ཏེ། རྒྱལ་བའི་ཡུམ་རྒྱས་འབྲིང་བསྡུས་པ་དེ་དང་དེ་ལས་སྒོམ་ལམ་དགུ་པོ་རྣམ་པ་རེ་རེའི་དབང་
དུ་མཛད་དེ། འབྲས་བུ་བསོད་ནམས་གྲངས་མེད་པ་དང་། གཞལ་དུ་མེད་པ་དང་ཆད་མེད་པ་
སྐྱེ་བར་གསུངས་པའི་ཕྱིར་ཞེ་ན། 
གཉིས་པ་ལ། རྩ་བ་དང་། འགྲེལ་པའོ། །དང་པོ་ནི། འབྲས་བུ་བསོད་ནམས་གྲངས་མེད་ལ་
སོགས་པ་བསྟན་པ་རྣམས་དམ་པའི་དོན་དུ་བཟོད་པ་མ་ཡིན་ཡང་ཐ་སྙད་དུ་མི་འཐད་པའི་སྐྱོན་
མེད་པར་ཐལ། ཀུན་རྫོབ་ཏུ་ནི་སངས་རྒྱས་ཀྱི་ཐུགས་བརྩེ་བའི་རྒྱུ་མཐུན་གྱི་འབྲས་བུ་གསུང་རབ་
ལས་གྲངས་ཇི་ལྟར་བསྟན་པ་དེ་དག་ཐུབ་པ་བཞེད་པའི་ཕྱིར། 
གཉིས་པ་ལ། དོན་དམ་ལ་ལྟོས་ཏེ་རྟགས་མ་གྲུབ་པ། ཀུན་རྫོབ་ལ་ལྟོས་ཏེ་ཁྱབ་པ་མ་གྲུབ་
པའི་ལན་ནོ། །དང་པོ་ནི་ཐེག་ཆེན་སྒོམ་པའི་ལམ་ཇི་སྐད་བཤད་པའི་མཚན་ཉིད་ཅན་ཆུང་ངུའི་
ཆུང་ངུ་ལྟ་བུ་དོན་གཅིག་ཏུ་གྱུར་པ་ཡིན་ཡང་འབྲས་བུ་དུ་མ་ལ་ཕན་པ་རབ་ཏུ་སྦྱར་བ་ལ་རྫས་
གཅིག་པའི་ལྡོག་པ་ལ་ལྟོས་ནས་བཞག་པའི་ལམ་ཆོས་ཅན། དོན་དམ་པར་ན་འབྲས་བུ་བསོད་
ནམས་གྲངས་མེད་པ་དང་། གཞལ་དུ་མེད་པ་དང་ཚད་མེད་པ་བསྐྱེད་པར་བསྟན་པ་མདོ་ལས་
ཚིག་ཏུ་བརྗོད་པའི་ངོ་བོ་རྣམས་ཀྱིས་ནི་ཇི་ལྟར་བསྟན་པ་ལྟར་ཁྱོད་ཀྱིས་ཉེ་བར་བསྐྱེད་པའི་འབྲས་
བུ་ཐ་དད་པ་ཉིད་ཀྱི་ངོ་བོར་དབྱེ་བར་བྱ་བ་བཟོད་པ་མ་ཡིན་པར་ཐལ། དོན་དམ་པར་མ་གྲུབ་
པའི་ཕྱིར། 
གཉིས་པ་ནི། སྔར་བཤད་པའི་ཆོས་ཀྱི་ངོ་བོ་ཉིད་ཐེག་ཆེན་སྒོམ་ལམ་འབྲས་བུ་བསོད་ནམས་
གྲངས་མེད་སོགས་བསྐྱེད་པར་ཇི་སྐད་བཤད་ཅིང་བསྟན་པ་དེ་དག་ཆོས་ཅན། དགོས་པ་ཡོད་

དེ། གདུལ་བྱ་བྱིས་པའི་སྐྱེ་བོ་རྣམས་ལ་འབྲས་བུ་ཆེན་པོ་སྐྱེ་བ་རབ་ཏུ་སྟོན་པ་ཉིད་ཀྱིས་གུས་
པ་སྐྱེད་པའི་ཆེད་ཡིན་པའི་ཕྱིར། ཀུན་རྫོབ་ཏུ་ནི་ཐེག་ཆེན་སྒོམ་ལམ་དགུ་བས་གྲངས་མང་པོ་
ཉིད་དུ་ཐལ་བར་མི་འགྱུར་ཏེ། ཀུན་རྫོབ་ཏུ་དགུར་གྲངས་ངེས་པ་དང་། འབྲས་བུ་བསོད་ནམས་
གྲངས་མེད་སོགས་སྐྱེས་པ་མི་འགལ་བར་དམིགས་པ་མེད་པའི་ཐུགས་རྗེ་ཆེན་པོའི་རང་བཞིན་
གྱིས་ཆོས་ཀྱི་དབྱིངས་རྟོགས་པའི་རྒྱུ་མཐུན་གྱི་འབྲས་བུར་གྱུར་པའི་གསུང་རབ་ལས་བསྟན་པ་
ཡིན་པར་དེ་བཞིན་གཤེགས་པ་བཞེད་པའི་ཕྱིར།
གཉིས་པ་བྱེད་ལས་ལ་རྩོད་སྤང་ལ། དོན་དམ་ལ་ལྟོས་པའི་རྩོད་སྤང་། ཐ་སྙད་ལ་ལྟོས་
པའི་རྩོད་སྤང་ངོ་། །དང་པོ་ལ། རྩོད་པ་དང་། ལན་ནོ། །དང་པོ་ལ་མཚམས་སྦྱར། རྩ་བ་འགྲེལ་
པའོ། །དང་པོ་ནི། སྟོང་པ་ཉིད་ཀྱི་མཚན་ཉིད་ཀྱིས་བདེན་པར་མ་གྲུབ་པའི་ཐེག་ཆེན་སྒོམ་
ལམ་གོམས་པ་ཕུལ་དུ་བྱུང་བར་བྱར་མེད་པ་མ་ཡིན་ནམ་སྟེ་ཡིན་པ་དེའི་ཕྱིར། ཕན་གནོད་ཅུང་
ཟད་ཀྱང་མི་བྱེད་པ་ཁོ་ནའོ་སྙམ་པའི་སྐྱེ་བོ་བློ་དམན་པའི་ངོར་དོགས་པ་བསུ་བར་གཞུང་འདི་
གསུངས། གཉིས་པ་ནི། ཁོ་ན་རེ། སྒོམ་ཞེས་བྱ་བའི་ལམ་གྱིས་ནི་ཆོས་ཅན། སྤང་བྱ་ཅི་ཞིག་
ཉམས་ཤིང་གཉེན་པོ་ཅི་ཞིག་འཐོབ་སྟེ་མི་འཐོབ་པར་ཐལ། དོན་དམ་པར་མ་གྲུབ་པའི་ཕྱིར།
ཁྱབ་སྟེ། སྒོམ་ལམ་གྱི་དངོས་པོ་དོན་དམ་པར་བརྗོད་དུ་མེད་པ་ལ་སྤང་བྱ་ཉམས་པ་དང་ནི་
གཉེན་པོ་འཕེལ་བ་མི་རུང་བའི་ཕྱིར། གསུམ་པ་ནི། ཁོ་ན་རེ། བདེན་པས་སྟོང་པའི་ཆོས་ཉིད་
ཀྱི་རང་གི་ངོ་བོར་འདོད་པའི་སྒོམ་ལམ་གྱི་དངོས་པོ་ཆོས་ཅན། མི་མཐུན་པའི་ཕྱོགས་སྒོམ་
སྤངས་དང་གཉེན་པོའི་སྒོམ་ལམ་དག་གོ་རིམས་བཞིན་དུ་འབྲལ་བ་དང་སྐྱེ་བར་མི་རུང་བར་
ཐལ། དོན་དམ་པར་ངོ་བོ་ཉིད་མེད་པ་ཉིད་ཀྱིས་ཕྱིར། ཁྱབ་སྟེ། ཡང་དག་པར་ན་དེ་ཉིད་གཅིག་
དང་གཞན་ཐ་དད་པ་ཉིད་དང་གཉིས་ཀ་དང་གཉིས་ཀ་མ་ཡིན་པ་ཉིད་དུ་བརྗོད་དུ་མེད་པ་ལ་
སྒོམ་པ་ཕུལ་དུ་ཕྱིན་པར་བྱར་མེད་པའི་ཕྱིར། དེ་བས་ན་ཐེག་ཆེན་སྒོམ་པ་ཞེས་བྱ་བའི་ལམ་གྱི་
མི་མཐུན་པའི་ཕྱོགས་ཀྱི་ངོ་བོ་ནི་ཅི་ཞིག་བོར། རྣམ་པར་བྱང་བ་ནི་ཅི་ཞིག་འཐོབ་སྟེ། ཕན་གནོད་

ཅུང་ཟད་ཀྱང་མི་བྱེད་པ་ཉིད་བས་སྤང་བྱའི་གཉེན་པོར་ཉེ་བར་དགོད་པར་མི་བྱ་བ་ཁོ་ནའོ། །ཞེ་ན།
གཉིས་པ་ལན་ལ། མཚམས་སྦྱར། ·རྩ་བ། འགྲེལ་པའོ། །དང་པོ་ནི། ཇི་སྐད་བཤད་པའི་
སྐྱོན་དེ་ལྟ་མ་ཡིན་ཏེ། ལན་འདི་ལྟར་འདེབས། གཉིས་པ་ནི། ཐེག་ཆེན་སྒོམ་ལམ་དོན་དམ་པར་
འཕེལ་འགྲིབ་མེད་ཀྱང་། སྤང་བྱ་སྤོང་བ་སོགས་ཀྱི་བྱ་བ་མི་འཐད་མི་དགོས་ཏེ། བྱང་ཆུབ་ཡེ་
ཤེས་ཆོས་སྐུ་དོན་དམ་པར་མེད་ཀྱང་ཐ་སྙད་དུ་གདུལ་བྱའི་དོན་བྱེད་པ་ཇི་ལྟ་བ་དེ་བཞིན་དུ་
ཐེག་ཆེན་སྒོམ་ལམ་འདི་ནི་དོན་དམ་པར་མེད་ཀྱང་ཐ་སྙད་དུ་སྤང་བྱ་སྤོང་བ་སོགས་འདོད་པའི་
དོན་སྒྲུབ་པར་བྱེད་བའི་ཕྱིར། དེ་གཉིས་དཔེ་དོན་མི་ཚུངས་པའི་སྐྱོན་མེད་དེ། དེ་གཉིས་ཐ་
སྙད་དུ་གདུལ་བྱའི་དོན་བྱེད་པར་ཡང་མཚུངས། བྱང་ཆུབ་ཡེ་ཤེས་ཆོས་སྐུ་དེ་བཞིན་ཉིད་ཀྱི་
མཚན་ཉིད་ཅན་ཡིན་པ་དེ་བཞིན་དུ་སྒོམ་ལམ་དེ་ཡང་དེ་བཞིན་ཉིད་དེའི་མཚན་ཉིད་ཅན་དུ་
བཞེད་པའི་ཕྱིར། 
གསུམ་པ་འགྲེལ་པ་ལ། ཐ་སྙད་དུ་ཁྱབ་པ་མ་གྲུབ་པ་དང་། དོན་དམ་ལ་ལྟོས་ཏེ་འདོད་
ལན་ནོ། །དང་པོ་ལ། དཔེ་སྒྲུབ་པ་དང་། དོན་ལ་སྦྱར་བ་གཉིས་སོ། །དང་པོ་ནི། ཇི་ལྟར་དོན་
དམ་པར་འཕེལ་འགྲིབ་ཀྱིས་ཁྱད་པར་དུ་བྱར་མེད་པའི་དེ་བཞིན་ཉིད་ཀྱི་བྱང་ཆུབ་སྤྲོས་པ་མེད་
པའི་ཡེ་ཤེས་ཀྱི་བདག་ཉིད་རྣམ་མཁྱེན་ལྟ་བུ་ཆོས་ཅན། དོན་དམ་དུ་མེད་ཀྱང་ཐ་སྙད་དུ་གདུལ་
བྱའི་མངོན་པར་འདོད་པའི་དོན་སྒྲུབ་པར་བྱེད་པ་ཡིན་ཏེ། དོན་དམ་དུ་མེད་ཀྱང་ཐ་སྙད་དུ་ཡེ་
ཤེས་ཆོས་ཀྱི་སྐུ་ལ་སོགས་པའི་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱིས་སོ་སོ་སྐྱེ་བོ་
ལས་དག་པ་ནས་བྱང་སེམས་འཕགས་པའི་བར་གྱི་གདུལ་བྱའི་སྐྱེ་བོ་རྣམས་ཀྱི་བསོད་ནམས་
དང་ཡེ་ཤེས་ཀྱི་རྗེས་སུ་མཐུན་པར་དོན་ཁྱད་པར་ཅན་གཟུགས་སྐུ་གཉིས་སུ་སྣང་བའི་སེམས་
སྐྱེད་པའི་སྒོ་ནས་དོན་བྱེད་པའི་ཕྱིར། གཉིས་པ་ནི། དཔེ་དེ་བཞིན་དུ་བསྒོམས་པས་མངོན་སུམ་
དུ་བྱས་པའི་ལམ་བདེན་པས་སྟོང་བ་དེ་བཞིན་ཉིད་ཀྱི་མཚན་ཉིད་ཅན་ཐེག་ཆེན་སྒོམ་ལམ་འདི་
ཡང་ཆོས་ཅན། དོན་དམ་དུ་མེད་ཀྱང་ཀུན་རྫོབ་ཏུ་མངོན་པར་འདོད་པའི་དོན་གྱི་བྱ་བ་བྱེད་དེ།

།
གློ་བུར་གྱི་དྲི་མ་དང་བྲལ་བའི་སྒོ་ནས་དྲི་མ་འཇོམས་པའི་བྱ་བ་བྱེད་པའི་ཕྱིར། གཉིས་པ་དོན་
དམ་ལ་ལྟོས་ཏེ་འདོད་ལན་ནི། དོན་དམ་པར་ཉམས་འཕེལ་བྱེད་པ་སོགས་ཀྱིས་ཉེས་པ་མེད་
དེ། དོན་དམ་པར་ནི་སྤང་བྱ་ཉམས་པ་དང་། གཉེན་པོ་འཕེལ་བ་དགག་པའི་ཚུལ་དུ་བཞེད་
པས། ཐེག་ཆེན་སྒོམ་ལམ་སྤང་བྱ་ལ་དངོས་སུ་གནོད་པ་དེའི་ཚེ་དོན་དམ་པར་སྦྱོར་བ་མེད་པ་
ཉིད་གནས་ལུགས་ཀྱི་དོན་ལ་སྦྱོར་བ་ཡིན་པའི་ཕྱིར།
གཉིས་པ་ཐ་སྙད་ལ་ལྟོས་པའི་རྩོད་སྤང་ལ། རྩོད་པ་དང་། ལན་ནོ། །དང་པོ་ལ། མཚམས་
སྦྱར། རྩ་བ། འགྲེལ་པའོ། །དང་པོ་ནི། དོན་དམ་དུ་མེད་པ་དེ་ལྟར་ཡིན་ན་ཡང་སྒོམ་ལམ་གྱིས་
ཀུན་རྫོབ་ཏུ་ཡང་དོན་བྱེད་བར་མི་རུང་ངོ་སྙམ་པའི་དོགས་པ་བསུ་བར། གཉིས་པ་ནི། ཁོ་ན་
རེ། ཐེག་ཆེན་སྒོམ་ལམ་གྱིས་བསྡུས་པའི་སེམས་བསྐྱེད་གཉིས་ནི་ཆོས་ཅན། ཁྱོད་ཀྱིས་རྫོགས་
པའི་བྱང་ཆུབ་མི་བསྐྱེད་པར་ཐལ། ཁྱོད་སྐད་ཅིག་སྔ་མ་སོགས་རེ་རེ་བས་བསྐྱེད་པར་མི་རིགས།
སྐད་ཅིག་སྔ་ཕྱི་གཅིག་ཅར་འབྱུང་བས་ཀྱང་མི་བསྐྱེད། སྐད་ཅིག་སྔ་ཕྱི་རིམ་གྱིས་འབྱུང་བས་ཀྱང་
མི་བསྐྱེད་པའི་ཕྱིར། ཞེས་ཟེར། འབྲི་ཆེན་པོ་ལ་སོགས་པ་སྔ་མ་ཁ་ཅིག་གིས་སེམས་བསྐྱེད་སྐད་
ཅིག་སྔ་ཕྱི་རིམ་གྱིས་འབྱུང་བས་བྱང་ཆུབ་བསྐྱེད་པ་ཡིན་ཡང་སྔ་མ་ཕྱི་མ་མ་སྐྱེས་ཀྱི་བར་དུ་གནས་
ནས་ལྷན་ཅིག་ཏུ་ཚོགས་ནས་བསྐྱེད་པ་བཀག་པ་ནི་བརྟགས་པ་གསུམ་པ་འདིའི་དོན་ཡིན་ཞེས་
ཟེར། དེ་ལ་མཁས་པ་རེད་མདའ་བ་སོགས་ཁ་ཅིག་གིས། དེ་ལྟ་ན་བྱང་ཆུབ་བསྐྱེད་ཚུལ་གསུམ་
པོ་གང་ཡང་མི་འཐད་པས་བྱང་ཆུབ་བསྐྱེད་མི་སྲིད་པར་འགྱུར་ཏེ། བྱང་ཆུབ་བསྐྱེད་ཚུལ་གསུམ་པོ་
འདིར་མཐའ་ཆོད་པའི་ཕྱིར། མ་གྲུབ་ན། སློབ་དཔོན་ཕྱོགས་སྔ་བསུ་བ་ལ་མི་མཁས་པར་འགྱུར་
རོ་ཞེས་པས་སུན་འབྱིན་པ་ལ། གཡག་པ་སོགས་ཁ་ཅིག །བྱང་ཆུབ་མི་བསྐྱེད་པའི་སྒྲུབ་བྱེད་
གསུམ་པོ་དེར་མཐའ་ཆོད་དམ་མ་ཆོད། ཆོད་ན་བྱང་ཆུབ་བསྐྱེད་པ་མི་འཐད་མ་ཆོད་ན་སློབ་དཔོན་
ཕྱོགས་སྔ་བསུ་བ་ལ་མི་ཁས་པར་འགྱུར་རོ་ཞེས་ཟེར་བ་ནི་སུན་འབྱིན་ལྟར་སྣང་འབའ་ཞིག་
ཡིན་ཏེ། བྱང་ཆུབ་བསྐྱེད་ཚུལ་གསུམ་པོ་དེར་མཐའ་ཆོད་ཅིང་གསུམ་པོ་གང་ཡིན་མི་འཐད་ན།

བྱང་ཆུབ་མི་བསྐྱེད་དགོས་ལ། བྱང་ཆུབ་མི་བསྐྱེད་པའི་སྒྲུབ་བྱེད་གསུམ་པོ་དེར་མཐའ་ཆོད་
ཅིང་། གསུམ་པོ་གང་ཡང་མི་འཐད་ན་བྱང་ཆུབ་སྐྱེད་དགོས་པའི་ཕྱིར་ན། དེར་མཐའ་ཆོད་ན་བྱང་
ཆུབ་མི་བསྐྱེད་དགོས་པ་ཆེས་མི་འཐད་དོ།
གསུམ་པ་ནི། ཐེག་པ་ཆེན་པོའི་སེམས་བསྐྱེད་སྔ་ཕྱི་རེ་རེས་བྱང་ཆུབ་ཐོབ་པར་ནི་རིགས་
པ་མ་ཡིན་ཏེ། སྔ་ཕྱིར་གྱུར་པའི་སེམས་བསྐྱེད་རེ་རེ་ཁོ་ན་ལ་སངས་རྒྱས་ཀྱི་བྱང་ཆུབ་སྒྲུབ་པར་
བྱེད་པའི་རྒྱུ་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་དོན་མཐའ་དག་མི་སྣང་བའི་ཕྱིར།
འདོད་པའི་དོན་བྱང་ཆུབ་སྒྲུབ་པར་བྱེད་པ་སྣང་བའི་སེམས་ཅིག་ཅར་འབྱུང་བ་མང་པོ་གཉིས་
ཀྱིས་ཀྱང་མ་ཡིན་ཏེ། མདོ་ལས། སེམས་ཅན་རྣམས་ནི་རྣམ་པར་ཤེས་པའི་རྒྱུད་རེ་རེ་བའོ་
ཞེས་འབྱུང་བས་གང་ཟག་གཅིག་གི་རྒྱུད་ལ་ཡིད་ཀྱིས་རྣམ་པར་ཤེས་པ་རྫས་ཐ་དད་པ་དུ་མ་
ཅིག་ཅར་སྐྱེ་བ་མི་སྲིད་པའི་ཕྱིར། བླ་ན་མེད་པའི་སངས་རྒྱས་ཀྱི་བྱང་ཆུབ་སྒྲུབ་པར་བྱེད་པའི་
རྒྱུ་དྲན་པ་ཉེ་བར་བཞག་པ་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་
བར་རྟོགས་པར་འགྱུར་བའི་རང་གི་ངོ་བོ་རིམ་གྱིས་འབྱུང་བ་ཐེག་ཆེན་སེམས་བསྐྱེད་བྱུང་བ་སྔ་
ཕྱིར་གྱུར་པ་མང་པོ་ཉིད་ཀྱིས་ཀྱང་བྱང་ཆུབ་བསྐྱེད་པ་མ་ཡིན་ཏེ། སེམས་ཕྱི་མ་དེ་བྱུང་མ་ཐག་
ཏུ་སྔ་མ་རྗེས་སུ་འགྲོ་བ་མེད་པ་ཉིད་དུ་འཇིག་པས་ན་སེམས་སྔ་ཕྱི་གཉིས་འབྲས་བུ་བྱང་ཆུབ་
གཅིག་བསྐྱེད་པ་ལ་ཕན་ཚུན་འབྲེལ་བ་མེད་པའི་ཕྱིར། དེ་བས་ན་ཇི་ལྟར་དོན་ཁྱད་པར་ཅན་བྱང་
ཆུབ་དང་གཞན་དོན་སྣང་བའི་སེམས་བསྐྱེད་པའི་སྒོ་ནས་བྱང་ཆུབ་བསྐྱེད་པའི་དོན་བྱེད་པ་མི་
འདོད་དོ་ཞེ་ན། 
གཉིས་པ་ལན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཇི་སྐད་བཤད་པའི་
རྩོད་པ་དེ་ནི་ཡང་དག་པ་མ་ཡིན་པས་གཞུང་འདི་གསུངས། གཉིས་པ་ནི། ཐེག་ཆེན་སེམས་
བསྐྱེད་སྐད་ཅིག་སྔ་ཕྱི་རིམ་གྱིས་འབྱུང་བ་ལ་བརྟེན་ནས་རང་འབྲས་བྱང་ཆུབ་མི་བསྐྱེད་པའི་
སྐྱོན་མེད་པར་ཐལ། མར་མེ་སྐད་ཅིག་སྔ་ཕྱི་རིམ་གྱིས་འབྱུང་བ་ལ་བརྟེན་ནས་སྡོང་བུ་སྣུམ་

ལྡན་རྫོགས་པར་སྲེག་པའི་མར་མེའི་དཔེ་ཚུལ་གྱིས་ནི་ཐེག་ཆེན་སེམས་བསྐྱེད་སྐད་ཅིག་སྔ་ཕྱི་
མང་པོ་རིམ་གྱིས་འབྱུང་བས་རང་འབྲས་བྱང་ཆུབ་བསྐྱེད་པ་དང་ཟབ་མོའི་ཆོས་ཉིད་རྣམ་པ་
བརྒྱད་ཀྱང་ཁོང་དུ་ཆུད་པར་འགྱུར་བའི་ཕྱིར། 
གསུམ་པ་ལ་དངོས་དང་། དེས་གཞན་ཡང་མཚོན་ཚུལ་ལོ། །དང་པོ་ལ་དཔེ་སྒྲུབ་པ་དང༌།
དཔེ་དོན་སྦྱར་བའོ། །དང་པོ་ལ་ལྟོས་མེད་དུ་མི་སྲེག །ལྟོས་ནས་སྲེག་པའོ། །དང་པོ་ལ་ཡང་།
སྐད་ཅིག་དང་པོས་ལྟོས་མེད་དུ་སྲེག་པ་དང་། སྐད་ཅིག་གཉིས་པས་ལྟོས་མེད་དུ་མི་སྲེག་པའོ། །
དང་པོ་ནི། ཇི་ལྟར་མེ་ལྕེ་དང་སྙིང་པོ་སྣུམ་ལྡན་ཕྲད་པའི་སྐད་ཅིག་མ་དང་པོ་ལ་ཆོས་ཅན། མེ་
ལྕེ་སྐད་ཅིག་མ་གཉིས་པ་མེད་པར་ཁྱོད་ལ་བརྟེན་ནས་རྒྱུའི་མཚན་ཉིད་སྡོང་བུ་སྲེག་པར་བྱེད་
པ་དང་། འབྲས་བུའི་མཚན་ཉིད་སྲེག་པར་བྱ་བ་སྡོང་བུ་རྫོགས་པར་ཚིག་པ་མ་ཡིན་ཏེ། ཁྱོད་
དང་མེ་ལྕེ་སྐད་ཅིག་མ་གཉིས་པ་གཉིས་རང་གི་རྒྱུས་ཕན་ཚུན་གྱི་སྒོ་ནས་དུས་མཉམ་པ་ཕྲད་པ་
ཙམ་ཞིག་ཏུ་བསྐྱེད་པས་ཁྱད་པར་དུ་བྱས་ཀྱི། སྡོང་བུ་སྲེག་པའི་ནུས་པ་ཁྱད་པར་ཅན་དུ་མ་
བྱས་པའི་ཕྱིར། གཉིས་པ་ནི། དེ་བཞིན་དུ་མེ་ལྕེ་དང་སྙིང་པོ་ནུས་པ་ཁྱད་པར་ཅན་སྐྱེ་བ་སྐད་
ཅིག་གཉིས་པ་ལ་ཡང་ཆོས་ཅན། མེ་ལྕེ་སྐད་ཅིག་མ་དང་པོ་མེད་པར་ཁྱོད་ལ་བརྟེན་ནས་རྒྱུའི་
མཚན་ཉིད་སྡོང་བུ་སྲེག་པར་བྱེད་པ་དང་། འབྲས་བུའི་མཚན་ཉིད་སྲེག་པར་བྱ་བ་སྡོང་བུ་རྫོགས་
པར་ཚིག་པ་མེད་དེ། མེ་ལྕེ་སྐད་ཅིག་མ་དང་པོ་མེད་པར་ཁྱོད་ཀུན་རྫོབ་ཏུ་ཡང་འབྱུང་བ་མེད་
པའི་ཕྱིར། མ་གྲུབ་ན། དེ་ཆོས་ཅན། རྟག་ཏུ་ཡོད་པར་ཐལ། རྒྱུ་མེད་དུ་འབྱུང་བའི་ཕྱིར། ཡང་
ན་རྟག་ཏུ་མེད་པར་ཐལ། རྒྱུ་མེད་དུ་འབྱུང་བའི་ཕྱིར། རྟགས་ཁས་བླངས། འདོད་མི་ནུས་ཏེ།
མངོན་སུམ་དུ་ཚད་མས་བསལ་བས་ཉེས་པ་དེ་ལ་སོགས་པར་ཐལ་བར་འགྱུར་བའི་ཕྱིར། གཉིས་
པ་ལྟོས་ནས་སྲེག་པའི་དཔེ་ནི། རྒྱུ་མཚན་གང་གིས་ཕྱིར་མེ་ལྕེ་སྐད་ཅིག་སྔ་ཕྱི་ལྟོས་མེད་དུ་མི་
སྲེག་པར་ལྟོས་ནས་སྲེག་པ་དེ་ལྟར་ཡིན་པ་དེའི་ཕྱིར་སྲེག་པར་བྱེད་པ་དང་། སྲེག་པར་བྱ་བ་
ཡོད་དེ། མེ་ལྕེ་དང་སྡོང་བུ་སྣུམ་ལྡན་སྐད་ཅིག་གཉིས་པ་སྐྱེས་པ་དེའི་ཚེ་སྐད་ཅིག་དང་པོ་ཕྱིས་

འབྱུང་གི་རྒྱུ་མེད་པར་ཞིག་ཀྱང་མེ་ལྕེ་དང༌། འབྲས་བུ་སྡོང་བུ་དག་གོ་རིམས་བཞིན་དུ། འབྲས་
བུ་སྐྱེ་བ་དང་རྒྱུ་འཇིག་པ་དུས་མཉམ་དུ་མངོན་སུམ་གྱིས་དམིགས་པའི་ཕྱིར། མེ་ལྕེ་དང་སྡོང་
བུ་གཉིས་ཀ་ཕྲད་པའི་ཁྱད་པར་ཅན་གྱི་སྐད་ཅིག་དང་པོ་ལ་ལྟོས་ནས་སྔ་མ་དེས་བྱས་པ་མཐུ་
ཕུལ་དུ་ཕྱིན་པ་དང་ལྡན་པའི་ཁྱད་པར་ཅན་སྐད་ཅིག་གཉིས་པ་ལ་སོགས་པ་ཡོད་པའི་ཕྱིར།
གང་གི་ཚེ་རྐྱེན་ཉིད་སྣང་ཚོད་འདི་པ་ཙམ་གྱི་བདག་ཉིད་ཀྱི་རྟེན་ཅིང་འབྲེལ་བར་འབྱུང་བའི་
ཆོས་ཉིད་ཀྱིས་དོན་དམ་དཔྱོད་བྱེད་ཀྱི་རིགས་པས་མ་བརྟགས་ཅིག་པུར་ཉམས་དགའ་བ་ཉིད་
དུ་རྒྱུ་དང་འབྲས་བུ་འབྲེལ་བའི་སྟོབས་ཀྱིས་སྲེག་བྱ་སྲེག་བྱེད་འཐད་པའི་ཕྱིར།
གཉིས་པ་དཔེ་དོན་སྦྱར་བ་ནི། དེ་བས་ན་མེ་ལྕེ་སྐད་ཅིག་མ་དང་པོས་ཀྱང་མེ་ལྕེ་སྐད་ཅིག་མ་
གཉིས་པ་ལ་མ་ལྟོས་པར་སྙིང་པོ་མི་སྲེག་ལ་མེ་ལྕེ་སྐད་ཅིག་མ་གཉིས་པས་ཀྱང་མེ་ལྕེ་སྐད་ཅིག་
དང་པོ་ལ་མ་ལྟོས་པར་སྙིང་པོ་མ་སྲེག་པ་ཞེས་བྱ་བ་མར་མེའི་དཔེའི་ཚུལ་གྱིས་ཐེག་ཆེན་སེམས་
བསྐྱེད་ལ་བརྟེན་ནས་བྱང་ཆུབ་ཐོབ་པར་རིགས་སོ། །མེ་ལྕེ་སྐད་ཅིག་མ་སྔ་མ་བཞིན་དུ་བྱང་ཆུབ་
སྒྲུབ་པར་བྱེད་པའི་རྒྱུའི་དངོས་པོ་ཚད་ཡོད་པ་ནུས་པ་ཆུང་ངུ་ཞིག་སྣང་བའི་རྣམ་པར་ཤེས་པ་
སྔ་མ་ལ་བརྟེན་ནས་དེ་ལ་སྣང་བའི་དོན་གྱིས་དབེན་པ་སྔ་མ་བས་ནུས་པ་ལྷག་པར་ཁྱད་པར་
དུ་འཕགས་པའི་གཞན་དོན་དང་བྱང་ཆུབ་སྣང་བའི་རྣམ་པར་ཤེས་པ་ཐེག་ཆེན་སེམས་བསྐྱེད་
ཕྱི་མ་སྐྱེ་བ་ཡིན་པའི་ཕྱིར་ཏེ། ཐེག་ཆེན་སེམས་བསྐྱེད་སྔ་ཕྱིར་གྱུར་བ་གཉིས་ནུས་པ་འཇུག་པའི་
ཡུལ་བྱང་ཆུབ་གཅིག་ལ་ཕན་པ་ཉེ་བར་སྦྱོར་བ་མར་མེའི་དཔེ་ལ་བརྟེན་ནས་ཤེས་པར་བྱེད་པ་
ལྷུར་ལེན་པའི་ཕྱིར། གཉིས་པ་དེས་གཞན་ཡང་མཚོན་ཚུལ་ཇི་སྐད་སྨོས་པའི་མར་མེའི་དཔེ་ཁོ་
ནས་ཐེག་ཆེན་སེམས་བསྐྱེད་ཀྱིས་བྱང་ཆུབ་བསྐྱེད་པ་འབའ་ཞིག་མཚོན་པ་མ་ཡིན་ཏེ། འཆད་
པར་འགྱུར་བའི་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་པའི་ཕྱིར།
༑ གཉིས་པ་ཕྱིར་མི་ལྡོག་པའི་རྟགས་ཀྱི་ཁྱད་པར་བཤད་པ་ལ། མཚམས་སྦྱར། རྩ་བ། འགྲེལ་
པའོ། །དང་པོ་ནི། སྒོམ་པའི་ལམ་ལ་གནས་པའི་བྱང་ཆུབ་སེམས་དཔའ་ཕྱིར་མི་ལྡོག་པ་རྣམས་

ཀྱི་རྟགས་ཀྱི་མཚན་ཉིད་བརྗོད་པའི་ཕྱིར་དུ་ཟབ་མོ་རྣམ་པ་བརྒྱད་གང་ལ་ཡོད་པ་ཡིན་ཞེ་ན།
གཉིས་པ་ནི། བྱང་སེམས་ས་བརྒྱད་པ་བ་ཆོས་ཅན། ཟབ་མོ་རྣམ་པ་བརྒྱད་ཐུགས་སུ་ཆུད་པ་
དང་ལྡན་ཏེ། གཞིའི་གནས་ལུགས་ཟབ་པ་སྐྱེ་བ་དང་ནི་འགག་པ་ཟབ་པ་དང༌། སྤྱོད་པ་ཉམས་
སུ་ལེན་ཚུལ་ཟབ་པ་དེ་བཞིན་ཉིད་དང་ཤེས་པ་དང་ཤེས་བྱེད་དང་སྤྱོད་དང་གཉིས་མེད་ཟབ་པ་
དང༌། འབྲས་བུ་མངོན་སུམ་དུ་བྱེད་ཚུལ་ཟབ་པ་ཐབས་མཁས་པ་ལ་ཟབ་པ་ཉིད་ཐུགས་སུ་ཆུད་
པ་དང་ལྡན་པའི་ཕྱིར། གསུམ་པ་ལ། ཟབ་མོའི་ངོ་བོ་དང་། དེ་རྟོགས་པ་རྟགས་སུ་འགྱུར་ཚུལ་ལོ། །
དང་པོ་ནི། བྱང་སེམས་ས་བརྒྱད་པ་བ་ཆོས་ཅན། བདེན་པས་སྟོང་པ་རྟེན་ཅིང་འབྲེལ་པར་
འབྱུང་བའི་སྒྲའི་དོན་དུ་འགྱུར་བ་སྐྱེ་བ་ཟབ་པ་ཐུགས་སུ་ཆུད་པ་ཡིན་ཏེ། ཐེག་ཆེན་སེམས་
བསྐྱེད་སྐད་ཅིག་སྔ་མ་དང་ཕྱི་མ་དག་རེ་རེ་ཁོ་ན་དག་གིས་ཀྱང་བྱང་ཆུབ་ཐོབ་པ་མ་ཡིན། ཐ་
སྙད་དུ་ངོ་བོ་ཉིད་མེད་པས་ཀྱང་མ་ཡིན་ལ་འོན་ཀྱང་བསྒོམས་པས་རྟོགས་པར་བྱ་བའི་དོན་
ཁྱད་པར་དུ་འཕགས་པ་བྱང་ཆུབ་བསྐྱེད་དོ་ཞེས་བྱ་བ་ཐུགས་སུ་ཆུད་པ་དང་ལྡན་པའི་ཕྱིར། དེ་
ཆོས་ཅན། འགག་པ་ཟབ་མོ་ཐུགས་སུ་ཆུད་པ་ཡིན་ཏེ། དངོས་པོ་ཐམས་ཅད་དང་པོ་བྱུང་བ་
ཉིད་ནས་དོན་དམ་པར་རང་བཞིན་གྱིས་ངོ་བོ་ཉིད་མེད་ལ་ཀུན་རྫོབ་ཏུ་ཡང་འགོག་ཞེས་བྱ་བ་
མི་འགལ་བར་རྟོགས་པའི་ཕྱིར། དེ་ཆོས་ཅན། དེ་བཞིན་ཉིད་ཟབ་མོ་ཐུགས་སུ་ཆུད་པ་དང་
ལྡན་ཏེ། སློབ་ལམ་གྱི་གནས་སྐབས་ཐམས་ཅད་དུ་དེ་བཞིན་ཉིད་གོམས་ཀྱང་དུས་མ་ཡིན་པར་
དེ་མངོན་དུ་མི་བྱེད་ཅེས་བྱ་བ་རྟོགས་པའི་ཕྱིར། དེ་ཆོས་ཅན། ཤེས་བྱ་ཟབ་མོ་ཐུགས་སུ་ཆུད་
པ་དང་ལྡན་ཏེ། དེ་བཞིན་ཉིད་ཀྱི་རང་བཞིན་གྱིས་དོན་དམ་པར་མེད་ཀྱང་ཆོས་ཐམས་ཅད་ལ་
སྦྱིན་པ་ལ་སོགས་པ་རྣམ་པ་དུ་མ་རྗེས་སུ་བསྒྲུབ་པ་ཞེས་བྱ་བ་རྟོགས་པའི་ཕྱིར། དེ་ཆོས་ཅན།
ཤེས་པ་ཟབ་མོ་དང་ལྡན་ཏེ། ཆོས་ཐམས་ཅད་དེ་བཞིན་ཉིད་ཀྱི་ངོ་བོ་ཉིད་ཀྱིས་དོན་དམ་པར་
དགའ་ཡང་མཐོང་བ་མེད་པ་ཉིད་དེ་ཁོ་ན་ཉིད་མཐོང་བ་ཡིན་ནོ་ཞེས་བྱ་བར་རྟོགས་པའི་ཕྱིར།
དེ་ཆོས་ཅན། སྤྱོད་པ་ཟབ་མོ་དང་ལྡན་ཏེ། བདེན་པས་སྟོང་པའི་ཆོས་ཉིད་ཀྱིས་ཆོས་ཐམས་ཅད་

ལ་སྤྱོད་པ་མེད་པ་ཉིད་གནས་ལུགས་ཀྱི་དོན་ལ་སྤྱོད་པའོ་ཞེས་བྱ་བ་རྟོགས་པའི་ཕྱིར། དེ་ཆོས་
ཅན། གཉིས་སུ་མེད་པ་ཟབ་མོ་དང་ལྡན་ཏེ། དོན་དམ་པར་གཉིས་སུ་མེད་པའི་ངོ་བོ་ཉིད་དུ་ལམ་
ཐམས་ཅད་སྒྲུབ་པོ་ཞེས་བྱ་བ་རྟོགས་པའི་ཕྱིར། དེ་ཆོས་ཅན། ཐབས་ལ་མཁས་པ་ཟབ་མོ་དང་
ལྡན་ཏེ། ཚོགས་ཐམས་ཅད་ཡོངས་སུ་རྫོགས་པར་བྱེད་ལ་དོན་དམ་པར་དེའི་འབྲས་བུ་སངས་
རྒྱས་ཉིད་མི་འཐོབ་བོ་ཞེས་བྱ་བ་རྟོགས་པའི་ཕྱིར། གཉིས་པ་དེ་རྟོགས་པ་རྟགས་སུ་འགྱུར་ཚུལ་
ནི་ས་བརྒྱད་པ་བ་ཆོས་ཅན། ཟབ་པ་ཉིད་བརྒྱད་ཐུགས་སུ་ཆུད་པའི་སྒོ་ནས་བླ་མེད་རྫོགས་བྱང་
ལས་ཕྱིར་མི་ལྡོག་པ་ཡིན་ཏེ། བསམ་གྱིས་མི་ཁྱབ་པའི་རྣམ་པར་ཐར་པ་མི་སྐྱེ་བའི་ཆོས་ལ་བཟོད་
པ་རྒྱ་ཆེན་པོ་ཐོབ་པའི་སྒོ་ནས་བློ་དམན་པའི་ངོར་ཕན་ཚུན་འགལ་བའི་དོན་མི་འགལ་བར་
གཞི་མཐུན་དུ་ཉམས་སུ་ལེན་ཅིང་སྒྲུབ་པའི་ཕྱིར།
གསུམ་པ་དོན་བསྡུ་བ་ནི། སློབ་པ་ཕྱིར་མི་ལྡོག་པའི་ཕྱོགས་མཚན་ཉིད་དང་བཅས་པ་བཤད་
ཟིན་ཏོ། །འདིའི་སློབ་པ་ས་བདུན་པ་མན་ཆད་ལ་བྱ་དགོས་ཀྱང་སྒོམ་ལམ་པ་ཕྱིར་མི་ལྡོག་པའི་
སྐབས་སུ་ས་བརྒྱད་པ་ཡན་ཆད་ལ་གནས་པའི་ཕྱིར་མི་ལྡོག་པའི་རྟགས་ཀྱང་བཤད་པར་གསུངས་
སོ། ། ལོ་རྟགླུ་ap་ན་ནི།ཡང་ཏོག།
གཉིས་པ་སྐུ་གསུམ་སྒྲུབ་བྱེད་ཀྱི་ལམ་ཁྱད་པར་ཅན་བཤད་པ་ལ། ཆོས་སྐུའི་རྒྱུ་སྲིད་ཞི་
མཉམ་ཉིད་ཀྱི་སྦྱོར་བ། ལོངས་སྐུའི་རྒྱུ་ཞིང་དག་པའི་སྦྱོར་བ། སྤྲུལ་སྐུའི་རྒྱུ་ཐབས་ལ་མཁས་
པའི་སྦྱོར་བའོ། །དང་པོ་ལ། མཚམས་སྦྱར་བ། རྩ་བ། འགྲེལ་པའོ། །དང་པོ་ནི། སློབ་པའི་
ཚོགས་ཀྱི་ཆོས་ཕྱིར་མི་ལྡོག་པའི་རྟགས་ཐོབ་པ་སངས་རྒྱས་ཉིད་མྱུར་དུ་ཐོབ་པར་བྱ་བའི་ཕྱིར་
ཉེ་བའི་རྒྱུ་ལ་འབད་པ་ཡིན་པས། ཕྱིར་མི་ལྡོག་པའི་རྟགས་བཤད་ཟིན་པའི་འོག་ཏུ་སངས་རྒྱས་
ཉིད་ཐོབ་པའི་རྒྱུ་མཚན་འཁོར་བ་དང་མྱ་ངན་ལས་འདས་པ་མཉམ་པ་ཉིད་ཀྱི་སྦྱོར་བ་དེ་འཆད།
གཉིས་པ་ལ། དངོས་ཀྱི་དོན་དང་། ཀླན་ཀ་སྤང་བའོ། །དང་པོ་ནི། བྱང་སེམས་ས་བརྒྱད་
པ་བ་ཆོས་ཅན། སྲིད་དང་ཞི་བར་བདེན་པར་མི་རྟོག་པའི་རྒྱུ་མཚན་ཡོད་དེ། སྲིད་ཞི་བདེན་མེད་

མངོན་སུམ་དུ་རྟོགས་པའི་སྒོ་ནས་རྗེས་ཀྱི་གནས་སྐབས་སུ་བདེན་འཛིན་མངོན་འགྱུར་བ་སྐྱེ་
བའི་གོ་སྐབས་ཟད་པར་བཅོམ་པའི་ཕྱིར། སྲིད་ཞིས་བསྡུས་པའི་ཆོས་རྣམས་ཆོས་ཅན། བདེན་
པར་མེད་དེ། དེར་མེད་པ་རྨི་ལམ་དང་འདྲ་བའི་ཕྱིར། གཉིས་པ་ནི། ཁོ་ན་རེ། ལས་འབྲས་བཞག་
ཏུ་མེད་པར་ཐལ། ཆོས་ཀུན་དོན་དམ་པར་མེད་པའི་ཕྱིར་ཞེ་ན། མ་ཁྱབ་སྟེ། དེ་ལ་སོགས་པ་ཀླན་
ཀ་ཡི་ལན་ནི་མདོ་ལས་ཇི་སྐད་བཤད་པར་ཟད་པའི་ཀླན་ཀ་སྤང་ནུས་པའི་ཕྱིར། 
སྲིད་ཞི་མཉམ་ཉིད་ཀྱི་སྦྱོར་བ། 
ཆnཥེང་།དྲི་རྟའི་ཡིཋ་རྟ་རྒྱའ་རའོ་ལུང་མརྡ་རྗེ་ཨཎ་རྗེ་ཡིཤ་ཀྲའོ་ཨོ།།ཨོཾ་སྐུལ་
གསུམ་པ་འགྲེལ་པ་ལ། དངོས་ཀྱི་དོན་དང་། ཀླན་ཀ་སྤང་བ། དེས་གྲུབ་པའི་དོན་ནོ། །
དང་པོ་ནི། ས་བརྒྱད་པའི་མཉམ་གཞག་ཡེ་ཤེས་ཆོས་ཅན། སྲིད་ཞི་མཉམ་པ་ཉིད་ཀྱི་སྦྱོར་བ་
ཡིན་ཏེ། འཁོར་བ་དང་མྱ་ངན་ལས་འདས་པ་དག་ལ་དོན་དམ་པར་ངོ་བོ་ཐ་དད་པ་ཉིད་དུ་རྣམ་
པར་མི་རྟོག་པས་ན་འཁོར་འདས་གཉིས་བདེན་སྟོང་དུ་མངོན་སུམ་དུ་རྟོགས་པའི་དག་སའི་ཡེ་
ཤེས་ཡིན་པའི་ཕྱིར་ཏེ། མི་མཐུན་པ་འཁོར་བ་དང་གཉེན་པོ་རྣམ་པར་བྱང་བ་རྣམས་དོན་དམ་
དུ་མེད་ཅིང་ཐ་སྙད་དུ་སྣང་བརྙན་ཙམ་གྱི་ངོ་བོས་རྨི་ལམ་དང་འདྲ་བ་ཉིད་དུ་རྟོགས་པའི་ཕྱིར།
གཉིས་པ་ལ། ཀླན་ཀ་དང་ལན་ནོ། །དང་པོ་ནི། ཁོ་ན་རེ། ཉིན་པར་ཡང་མི་དགེ་བ་བཅུ་དང་
སྦྱིན་པ་ལ་སོགས་པ་མེད་པར་ཐལ། ཆོས་ཐམས་ཅད་བདེན་པས་སྟོང་པ་རྨི་ལམ་དང་འདྲ་བ་
ཉིད་ཡིན་པའི་ཕྱིར། དེས་ན་གཉིད་མ་ལོག་པའི་གནས་སྐབས་ན་ཡང་གཉིད་ལོག་པའི་གནས་
སྐབས་བཞིན་དུ་དགེ་མི་དགེ་ལ་སོགས་པ་མེད་པར་འགྱུར་བ་མ་ཡིན་ནམ་ཞེས་བྱ་བའི་ཀླན་ཀ་
རྣམས་ལན་ནི་འོག་ནས་འཆད། གཉིས་པ་ལ། ཁྱབ་པ་མ་ངེས་པའི་ལན། དཔེ་མ་གྲུབ་པའི་ལན་
ནོ། །དང་པོ་ལ་ཉན་ཐོས་རང་ལ་གྲགས་པའི་ཁྱབ་པ་མ་ངེས་པར་དཔེར་བཀོད། དེ་དབུ་མ་པ་
ལ་ཡང་མཚུངས་པར་བསྟན་པའོ། །དང་པོ་ལ། བློ་དོན་དམ་པའི་ངོར་བསད་བྱ་གསོད་བྱེད་མ་

གྲུབ་པ་རང་ཉིད་ཀྱིས་ཁས་བླངས་པ་དང༌། བློ་ཀུན་རྫོབ་པ་རྟོག་པའི་ཡུལ་དུ་གྲུབ་པར་ཡང་
རང་ཉིད་ཀྱིས་ཁས་བླངས་པའོ། །དང་པོ་ནི། ཇི་ལྟར་ཕྱི་རོལ་གྱི་དོན་སྨྲ་བ་བྱེ་མདོ་གཉིས་ཀྱི་
ལུགས་ལ་བློ་དོན་དམ་པ་དབང་ཤེས་མ་འཁྲུལ་བའི་གཟུང་ངོར་གསོད་བྱེད་སུས་ཀྱང་བསད་བྱ་
སུ་ཡང་བསད་པའི་མི་དགེ་བའི་ལས་ཀྱི་ཆ་དང་ཆ་ཅན་དང་རྒྱུན་དང་རྒྱུན་ཅན་དུ་གང་བ་ཡང་
མེད། མ་བསད་པ་དགེ་བའི་ལས་ལམ་གྱི་ཆ་དང་ཆ་ཅན་སྣང་བ་ཡང་མ་ཡིན། སུས་ཀྱང་སུའི་
ནོར་མ་བྱིན་པར་བླངས་པ་ཡང་མེད་མ་བླངས་པ་ཡང་མ་ཡིན་པར་ཐལ། དེའི་གཟུང་ངོར་ཆ་
དང་ཆ་ཅན་དུ་སྣང་བ་མེད་པའི་ཕྱིར། དེར་ཐལ། དེ་གཉིས་ཀྱི་ལུགས་ལ་བློ་དེའི་གཟུང་ངོར་དུས་
མཐའི་སྐད་ཅིག་མ་དང་། རྡུལ་ཕྲན་ཉིད་སྣང་ཞིང་། དངོས་པོ་རྣམས་དུས་གཉིས་པར་མི་སྡོད་པའི་
སྐད་ཅིག་མ་ཉིད་ཀྱིས་ཕྱིས་འབྱུང་བའི་རྒྱུ་མེད་པར་འཛིན་པ་ཡིན་ལ། ཐེག་དམན་རང་གི་གྲུབ་
པའི་མཐའ་ལས་ཀྱང་། འཇིག་རྟེན་སྣ་ཚོགས་ལས་ལས་སྐྱེས་ཞེས་འབྱུང་བས་སྣོད་བཅུད་ཀྱི་
འཇིག་རྟེན་རྣམས་ཐུན་མོང་དང་ཐུན་མོང་མ་ཡིན་པའི་ལས་ལས་སྐྱེས་པར་གསུངས་པའི་ཕྱིར།
གཉིས་པ་ནི། ཉན་ཐོས་སྡེ་གཉིས་ཀྱི་ལུགས་ལ་དགེ་མི་དགེའི་ལས་ལམ་བློ་ཀུན་རྫོབ་པ་
རྟོག་པའི་ངོ་བོར་གྲུབ་པ་ཡིན་ཏེ། བློ་དོན་དམ་པ་དབང་ཤེས་མ་འཁྲུལ་བའི་གཟུང་ངོར་དགེ་མི་
དགེའི་ལས་ལམ་མེད་པ་ཞེས་བྱ་བ་ལ་སོགས་པའི་ཕྱོགས་ལ་བསད་བྱའི་སྲོག་གི་རྒྱུན་འཇུག་
པ་དང་འགལ་བའི་དངོས་པོ་གསོད་བྱེད་ཀྱིས་བསྐྱེད་པ་ལ་བསད་བྱ་དང་གསོད་པ་པོ་ལ་སོགས་
པར་རྟོག་པའི་སྒོ་ནས་སྲོག་གཅོད་པ་ལ་སོགས་པ་རྣམ་པར་འཇོག་པའི་ཕྱིར། དཔེར་ན་ཚུལ་
བཞིན་མ་ཡིན་པའི་ཡིད་ལ་བྱེད་པ་བརྣབ་སེམས་དང་གནོད་སེམས་ལ་སོགས་པ་དང་ལྡན་པ་
ལ་མི་དགེ་བ་ལ་སོགས་པར་འཇོག་པ་དང་འདྲ་བའོ། ། ཨའི་ཨེ་Pསྐུ་ནྰipཤཡུརྗེའི་ཤའུ་
གཉིས་པ་དེ་དབུ་མ་པ་ལ་ཡང་མཚུངས་པར་བསྟན་པ་ནི། དཔེ་དེ་བཞིན་དུ་དགེ་མི་དགེའི་
ལས་ལམ་བདེན་པར་མེད་ན་མེད་མི་དགོས་ཏེ། དངོས་པོ་བདེན་པར་མེད་པ་རྨི་ལམ་དང་འདྲ་
ཡང་བྱིས་པ་ཕྱིན་ཅི་ལོག་གི་འཆིང་བ་མཐའ་དག་མ་ཉམས་པ་རྣམས་ལ་བསད་བྱ་གསོད་བྱེད་

སྦྱིན་བྱ་སྦྱིན་བྱེད་སོགས་དེ་དང་མཐུན་པའི་དོན་གྱི་དངོས་པོ་ལ་སོགས་པར་བདེན་པར་མངོན་
པར་ཞེན་པས་ལས་འབྲས་ཀྱི་རྣམ་བཞག་འཐད་དོ་ཞེས་བྱ་བ་ལ་སོགས་པ་ཀུན་རྫོབ་ལ་ལྟོས་
ནས་ཁྱབ་པ་མ་ངེས་པའི་ལན་དེ་དང་དོན་དམ་ལ་ལྟོས་ཏེ་འདོད་ལན་དེ་དང་དེ་གཉིས་ཀྱི་ལན་
འགྲེལ་པ་འདི་ལས་ཕྱོགས་གཞན་ཤེར་ཕྱིན་གྱི་མདོ་ལས་གསུངས་སོ་ཞེས་བྱ་བར་ཁོང་དུ་ཆུད་
པར་བྱ་བའི་ཕྱིར། 
དོན་བསྡུས་ན་ལས་འབྲས་བདེན་པར་མེད་ན་ཉིན་པར་ཡང་དགེ་མི་དགེའི་ལས་གསོག་
པ་མི་འཐད་པའི་སྐྱོན་མེད་དེ། དོན་སྨྲ་ཁྱེད་རང་གི་ལུགས་ལ་བློ་དོན་དམ་པ་དབང་ཤེས་ཀྱི་ངོར་
དགེ་མི་དགེའི་ལས་བྱ་བྱེད་ཀྱི་ཆ་མེད་ཀྱང་དེ་བློ་ཀུན་རྫོབ་པའི་ཡུལ་དུ་ཡོད་པར་ཁས་ལེན་པ་
བཞིན་དུ་ངེད་དབུ་མ་པ་ཡང་ལས་འབྲས་དོན་དམ་འཇལ་བའི་ངོར་མེད་ཀྱང་ཐ་སྙད་པའི་ཚད་
མའི་ཡུལ་དུ་ཁས་ལེན་པའི་ཕྱིར་ཞེས་པའོ། ། ༈ 
གཉིས་པ་དཔེ་མ་གྲུབ་པའི་ལན་ལ་དབུ་མ་པ་ལ་དཔེ་མ་གྲུབ། དོན་སྨྲ་བ་ལ་དཔེ་མ་གྲུབ་
པའོ། །དང་པོ་ནི། གཞན་ཡང་རྨི་ལམ་དེ་དབུ་མ་པའི་ངོར་དགེ་མི་དགེའི་ལས་སོགས་པ་མེད་
པའི་དཔེར་མ་གྲུབ་སྟེ། ཉི་ཤུ་པ་ལས། རྨི་ལམ་སེམས་ནི་གཉིད་ཀྱིས་ཉམས། །དེས་ན་འབྲས་
བུ་འདྲ་མ་ཡིན། །ཞེས་བྱ་བ་རྨི་ལམ་དུ་ལས་འབྲས་བུ་འབྱིན་པ་སྟོབས་ཞན་པ་ཙམ་ཡིན་གྱི། སྤྱིར་
འབྲས་བུ་འབྱིན་པར་དབུ་མ་པས་ཀྱང་འདོད་པའི་ཕྱིར། གཉིས་པ་ནི། དཔེ་དེ་བཞིན་དུ་རྨི་ལམ་
དེ་དོན་སྨྲ་བའི་ངོར་ཡང་དགེ་མི་དགེའི་ལས་གསོགས་པ་མེད་པའི་དཔེར་མ་གྲུབ་སྟེ། རྨི་ལམ་
ན་ཡང་དགེ་བ་དང་མི་དགེ་བའི་ལས་སྤྱད་པ་ནས་སད་པའི་གནས་སྐབས་ན་ཀྱེ་མ་བདག་གིས་
བྱས་སོ་ལེགས་པར་བྱས་སོ་ཞེས་རྗེས་སུ་ཡི་རངས་ནས་རྗེས་ཀྱི་གནས་སྐབས་ཀྱི་སེམས་ཀྱི་
མངོན་པར་ཞེན་པའི་གསོས་ཀྱིས་ཡོངས་སུ་གསོས་ཏེ་མངོན་ཞེན་དྲག་པོས་གསོས་བཏབ་ན་རྨི་
ལམ་གྱི་ལས་འབྲས་བུ་འབྱིན་ངེས་སུ་དོན་སྨྲའི་ལུགས་ལ་ཡང་འདོད་པ་དེའི་ཕྱིར།
གསུམ་པ་དེས་གྲུབ་པའི་དོན་ནི། འཁོར་བ་དང་མྱ་ངན་ལས་འདས་པ་ནི་བདེན་སྟོང་དུ་

མཉམ་པ་ཉིད་ཡིན་ཏེ། དེ་ལ་གནོད་བྱེད་དུ་བཀོད་པའི་རྟགས་ཀྱིས་ཁྱབ་པ་མེད་པ་མ་ངེས་
ཤིང་མཐུན་དཔེ་ཡང་དག་མ་གྲུབ་པའི་ཕྱིར།
ཞིང་དག་སྦྱོར་བ། 
གཉིས་པ་ལོངས་སྐུའི་རྒྱུ་ཞིང་དག་པའི་སྦྱོར་བ་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། སྲིད་ཞི་གཉིས་ཀ་བདེན་སྟོང་མཉམ་པ་ཉིད་དུ་རྣམ་པར་བསྒོམ་པ་ནི་རང་གང་དུ་འཚང་
རྒྱ་བར་འགྱུར་བའི་རང་གི་སངས་རྒྱས་ཀྱི་ཞིང་དུ་སངས་རྒྱས་སུ་འགྱུར་བས་དེའི་འོག་ཏུ་སངས་
རྒྱས་ཀྱི་ཞིང་ཡོངས་སུ་དག་པ་དེ་འཆད། གཉིས་པ་ནི། བྱང་སེམས་ས་བརྒྱད་པ་བ་ཆོས་ཅན།
སངས་རྒྱས་ཀྱི་ཞིང་ནི་དག་པ་ཉིད་ཀྱི་སྦྱོར་བ་ཐོབ་སྟེ། སེམས་ཅན་གྱི་འཇིག་རྟེན་མ་དག་པ་
དག་པར་སྒྲུབ་པ་དེ་བཞིན་དུ་སྣོད་ཀྱི་འཇིག་རྟེན་མ་དག་པ་དེ་ལ་དག་པར་སྒྲུབ་པ་ཡི་སྦྱོར་བ་
ཐོབ་པའི་ཕྱིར། གསུམ་པ་ནི། བྱང་སེམས་ས་བརྒྱད་པ་བ་ཆོས་ཅན། སངས་རྒྱས་ཀྱི་ཞིང་རྣམ་
པར་དག་པའི་སྦྱོར་བ་དང་ལྡན་ཏེ། དགེ་བའི་རྩ་བ་སྨིན་པ་ལ་བརྟེན་ནས་སེམས་ཅན་དང་སྣོད་
ཀྱི་འཇིག་རྟེན་གྱི་བྱེ་བྲག་གིས་དག་བྱ་སངས་རྒྱས་ཀྱི་ཞིང་རྣམ་པ་གཉིས་ལ་གོ་རིམས་བཞིན་དུ་
བཅུད་ཀྱི་ཞིང་བཀྲེས་པ་དང་སྐོམ་པ་སོགས་ཀྱིས་མ་དག་པ་གང་ཡིན་པ་དེའི་གཉེན་པོ་ལྷའི་
ལོངས་སྤྱོད་ཀྱི་ཉེ་བར་སྤྱད་པ་དང་སྣོད་ཀྱི་ཞིང་རྡོ་བ་དང་ཚེར་མ་ལ་སོགས་པ་ཉིད་ཀྱིས་མ་དག་
པ་གང་ཡིན་པ་དེའི་གཉེན་པོར་གསེར་གྱིས་ཕྱོགས་ལ་ཨིནྡྲ་ནཱི་ལས་མིག་མངས་རིས་སུ་བྲིས་
པ་ལ་སོགས་པ་དག་པ་བསྐྱེད་པའི་སྒོ་ནས་ཞིང་རྣམ་པར་དག་པའི་སྦྱོར་བ་ནི་ཐོབ་པའི་ཕྱིར།

 ཐབས་མཁས་སྦྱོར་བ།
གསུམ་པ་སྤྲུལ་སྐུའི་རྒྱུ་ཐབས་མཁས་སྦྱོར་བ་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། རང་གི་སངས་རྒྱས་ཀྱི་ཞིང་རྣམ་པར་དག་པ་སྒྲུབ་པ་ནི་ཐབས་མཁས་པས་ཇི་ལྟ་བ་
བཞིན་དུ་སངས་རྒྱས་ཀྱི་མཛད་པ་བྱ་དགོས་པས་ཞིང་དག་པའི་འོག་ཏུ་ཐབས་ལ་མཁས་པའི་
སྦྱོར་བ་འཆད། གཉིས་པ་ནི། ཡུལ་དང་ཡུལ་ཅན་དུ་སྦྱོར་བ་ཅན་གྱི་ཐབས་མཁས་སྦྱོར་བ་འདི་
ནི་ཆོས་ཅན། རྣམ་པ་བཅུ་ཡོད་དེ། བདུད་བཞིའི་དགྲ་རྣམས་ལས་ནི་འདས་པ་སོགས་ཀྱི་ཡུལ་
གྱི་སྒོ་ནས་བཅུ་ཡོད་པའི་ཕྱིར། གསུམ་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུལ་རྣམ་པ་
བཅུ་མངོན་སུམ་དུ་བྱ་བ་ལ་སེམས་ཅན་ལ་ཕན་པ་དུས་དང་མི་ཕན་པ་དུས་མ་ཡིན་པ་ཤེས་པའི་
སྦྱོར་བ་ནི་ཐབས་ལ་མཁས་པའི་སྦྱོར་བ་ཡིན་ལ། དེ་ལའང་རྣམ་པ་བཅུ་ཡོད་དེ། རྩ་བ་ལ་བཀོད་
པའི་རྟགས་དེའི་ཕྱིར། དེ་རྣམས་གང་ཞེ་ན། ས་བཅུ་པའི་ཡེ་ཤེས་ཆོས་ཅན། ལྷའི་བུའི་བདུད་
དང་ལ་སོགས་པ་ཉོན་མོངས་པའི་བདུད་དང་། འཆི་བདག་གི་བདུད་དང་། ཕུང་པོའི་བདུད་རགས་
པ་ལས་འདས་ཏེ། དེ་ལྟ་བུའི་བར་ཆད་ཀྱི་ཆོས་ལས་རྣལ་འབྱོར་གྱི་སྟོབས་ཀྱིས་ཡང་དག་པར་
བརྒལ་བའི་སེམས་དཔའི་རྣལ་འབྱོར་ཡིན་པའི་ཕྱིར། དེ་ཆོས་ཅན། ཆོས་ཐམས་ཅད་ལ་དོན་
དམ་པར་མི་གནས་པར་ཐ་སྙད་དུ་གནས་པ་དང་ལྡན་ཏེ། ཆོས་ཐམས་ཅད་བདེན་སྟོང་མཉམ་
པ་ཉིད་རྣམ་པར་བསྒོམས་པའི་ཕྱིར། དེ་ཆོས་ཅན། གཞན་གྱི་དོན་སྔོན་གྱི་སྨོན་ལམ་གྱི་ཤུགས་
ཀྱིས་འཕངས་པ་བྱེད་པ་དང་ལྡན་ཏེ། གཞན་དོན་ལྷུན་གྲུབ་ཏུ་བྱེད་པར་གྱུར་ཅིག་ཅེས་པའི་སྨོན་
ལམ་གྲུབ་པའི་ཕྱིར། དེ་ཆོས་ཅན། ཉན་རང་དང་ཐུན་མོང་མ་ཡིན་པའི་སྦྱོར་བ་དང་ལྡན་ཏེ།
གཞན་གྱི་དོན་བྱེད་པའི་དཀའ་བ་སྤྱད་པ་ཐམས་ཅད་ཤིན་ཏུ་གོམས་པ་ཉིད་ཀྱིས་ཕྱིར། དེ་ཆོས་
ཅན། ཆོས་ཐམས་ཅད་ལ་བདེན་པར་འཛིན་པ་མེད་པ་དང་ལྡན་ཏེ། ས་དང་ལམ་གྱི་ཆོས་དཀར་

པོ་གོམས་པར་བྱས་པ་ལས་བདེན་འཛིན་རྣམ་པར་དག་པ་ཁྱད་པར་དུ་བྱས་པའི་ཕྱིར། དེ་ཆོས་
ཅན། ཆོས་རྣམས་ཀྱི་ངོ་བོར་དོན་དམ་པར་མི་དམིགས་པའི་སྦྱོར་བ་དང་ལྡན་ཏེ།རྣམ་པར་
ཐར་པའི་སྒོ་སྟོང་པ་ཉིད་བསྐལ་པར་གོམས་པར་བྱས་པ་ཉིད་ཀྱིས་ཕྱིར། དེ་ཆོས་ཅན། རྒྱུའི་
མཚན་མ་དོན་དམ་པར་མེད་པའི་སྦྱོར་བ་དང་ལྡན་ཏེ། རྣམ་པར་ཐར་པའི་སྒོ་མཚན་མ་མེད་པ་
བསྐལ་པར་གོམས་པ་ཉིད་ཀྱིས་ཕྱིར། དེ་ཆོས་ཅན། འབྲས་བུ་ལ་དོན་དམ་པར་སྨོན་པ་མེད་
པ་རྟོགས་པ་དང་ལྡན་ཏེ། རྣམ་པར་ཐར་པའི་སྒོ་སྨོན་པ་མེད་པ་བསྐལ་པར་གོམས་པར་བྱས་
པ་ཉིད་ཀྱིས་ཕྱིར། དེ་ཆོས་ཅན། ཕྱིར་མི་ལྡོག་པའི་རྟགས་ཀྱི་ཐབས་ལ་མཁས་པ་དང་ལྡན་ཏེ།
གཞན་གྱི་ཕྱིར་མི་ལྡོག་ལས་བརྩམས་ཏེ་དྲི་བ་སྔོན་དུ་བཏང་བ་ཅན་ལ་ཕྱིར་མི་ལྡོག་པའི་རྟགས་
ཁྱད་པར་ཅན་ཐོབ་པ་དང་རྗེས་སུ་མཐུན་པའི་ཕྱིར་མི་ལྡོག་པའི་རྟོགས་པ་བརྗོད་པས་རང་ཉིད་
ཕྱིར་མི་ལྡོག་ཏུ་གོ་བར་ནུས་པའི་ཐ་སྙད་ཁྱད་པར་ཅན་དང་ལྡན་པའི་ཕྱིར། དེ་ཆོས་ཅན། རྟོགས་
པ་ཚད་མེད་པའི་ཐབས་ལ་མཁས་པ་དང་ལྡན་ཏེ། རིག་པའི་གནས་ལྔ་ལ་མཁས་ཤིང་། གནས་
ལུགས་ཀྱི་དོན་བསྐལ་པ་དུ་མར་གོམས་པས་ཡུལ་ཐམས་ཅད་ཤེས་པ་ཉིད་ཀྱིས་ཕྱིར། གསུམ་
པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་ཅེས་བྱ་བའི་འབྲེལ་བའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་རྣམ་
བཤད་ཚིག་དོན་རབ་གསལ་ཞེས་བྱ་བ་ལས་སྐབས་བཞི་པའི་རྣམ་པར་བཤད་པའོ། །
ད་བརྒྱ་དང་དོན་གསུམ་རྣམ་པའི་རབ་དབྱེ་དག ། ༑
ཚུལ་བཞིན་ཉམས་སུ་ལེན་པའི་རྣམ་རྫོགས་སྦྱོར། ། 
འཆུ་མོ་ད་ང་གི་ཐར་པ་ཆ་མཐུན་ནས་བཟུང་ཇི་ལྟ་བར། ། 
ན་ན་སྲོམངོན་རྟོགས་རྒྱུད་ལ་སྐྱེ་བའི་རིམ་པ་བཤད། ། 
གཉིས་པ་དབང་དུ་བྱ་བའི་འབྲས་བུའི་རྩེ་མོའི་སྦྱོར་བ་ལ། འབྲེལ་བཀོད་པས་མཚམས་སྦྱར།
ལེའུའི་གཞུང་བཤད། སྐབས་བསྡུ་བའོ། །དང་པོ་ནི། རྣམ་རྫོགས་སྦྱོར་བ་བཤད་ཟིན་པའི་འོག་

ཏུ་རྩེ་མོའི་མངོན་པར་རྟོགས་པ་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ཐམས་
ཅད་མངོན་པར་རྫོགས་པར་རྟོགས་པའི་སྦྱོར་བ་ཐོབ་པ་ལ་དེ་གསུམ་གྱི་རྣམ་པ་ལ་གོམས་པ་རབ་
ཀྱི་མཐར་ཕྱིན་པའི་རྩེ་མོའི་རྟོགས་པ་འབྱུང་བའི་ཕྱིར། རྩེ་སྦྱོར་དེ་རྟགས་ལ་སོགས་པ་བསྙད་
པ་སྔོན་དུ་འགྲོ་བའི་སྒོ་ནས་འཆད་པའི་རྒྱུ་མཚན་ཡོད་དེ། གོ་སླ་བར་བྱ་བའི་ཕྱིར། 
རྟགས་ཀྱི་རྩེ་སྦྱོར། 
གཉིས་པ་ལ། སྦྱོར་ལམ་རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་
པའི་རྩེ་སྦྱོར། དང་པོ་ལ། སོ་སོའི་ངོ་བོ། དོན་བསྡུ་བའོ། །དང་པོ་ལ་དྲོད་ཀྱི་རྩེ་སྦྱོར། རྩེ་མོའི་
རྩེ་སྦྱོར། བཟོད་པའི་རྩེ་སྦྱོར། ཆོས་མཆོག་རྩེ་སྦྱོར། དང་པོ་ལ་རྩ་བ། འགྲེལ་པའོ། །དང་པོ་ནི།
དྲོད་ཀྱི་རྩེ་མོར་ཕྱིན་པའི་སྦྱོར་བ་ཐོབ་པའི་རྟགས་རྣམ་པ་བཅུ་གཉིས་དག་ཏུ་ཡུམ་གྱི་མདོ་ལས་
བཞེད་དེ། རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་བུར་ལྟ་བ་ལ་སོགས་པ་རྣམས་ཡོད་པའི་
ཕྱིར། གཉིས་པ་ནི། རྣམ་པ་བཅུ་གཉིས་ནི་རྩེ་མོའི་མངོན་པར་རྟོགས་པ་འཐོབ་པའི་གནས་སྐབས་
ཀྱི་ཁྱད་པར་གྱི་རྟགས་ཡིན་ཏེ། སད་དུས་སུ་སྟོང་ཉིད་ལ་དམིགས་པའི་ལྷག་མཐོང་ཤིན་ཏུ་གོམས་
པའི་ཕྱིར་ན་རྨི་ལམ་གྱི་གནས་སྐབས་ན་ཡང་ཆོས་ཐམས་ཅད་རྨི་ལམ་དང་འདྲ་བ་ལ་སོགས་
པར་ལྟ་བ་དང་། སད་དུས་སུ་སེམས་བསྐྱེད་ལ་གོམས་པའི་སྟོབས་ཀྱིས་རྨི་ལམ་ན་ཡང་ཉན་
ཐོས་ལ་སོགས་པའི་ས་ལ་དགའ་བའི་སེམས་མི་བསྐྱེད་པ་དང་སད་དུས་སུ་སངས་རྒྱས་མཐོང་
བ་དང་མི་འབྲལ་བའི་དགེ་རྩ་སྨིན་པའི་སྟོབས་ཀྱིས་རྨི་ལམ་ན་ཡང་དེ་བཞིན་གཤེགས་པ་འཁོར་
བརྒྱ་སྟོང་གིས་བསྐོར་ཏེ་ཆོས་སྟོན་པ་ལ་སོགས་པ་མཐོང་བ་དང་། རྨི་ལམ་ན་ཡང་སངས་རྒྱས་
ཀྱི་རྫུ་འཕྲུལ་གྱི་རྣམ་པར་འཕྲུལ་བ་ནམ་མཁའ་ལ་འཕགས་ཏེ་ཆོས་སྟོན་པ་དམིགས་པ་དང་།
རྨི་ལམ་ན་ཡང་བདག་སད་ནས་ཆོས་ཐམས་ཅད་རྨི་ལམ་དང་འདྲ་བར་བསྟན་པར་བྱའོ་སྙམ་དུ་

དམ་པའི་ཆོས་སྟོན་པའི་སེམས་བསྐྱེད་པ་དང༌། སད་རྨི་གཉིས་ཀའི་སྐབས་ན་ཡང་དམྱལ་བ་
ལ་སོགས་པའི་སེམས་ཅན་མཐོང་བ་སྔོན་དུ་འགྲོ་བས་རང་གི་སངས་རྒྱས་ཀྱི་ཞིང་དུ་ངན་སོང་
གི་མིང་ཡང་མེད་པར་གྱུར་ཅིག་སྙམ་དུ་ངན་སོང་སྤོང་བ་རྗེས་སུ་དྲན་པ་དང་། སད་རྨི་གཉིས་
ཀར་གྲོང་ཁྱེར་ལ་སོགས་པ་མེས་འཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་གྱིས་བརླབས་
པ་གྲུབ་པ་དང༌། སད་དུས་སུ་སྐྱེས་པ་དང་བུད་མེད་གནོད་སྦྱིན་ལ་སོགས་པ་མི་མ་
ཟིན་པ་ན་བདེན་པའི་སྟོབས་བརྗོད་པས་མེད་པར་བྱེད་པའི་བདེན་པའི་ཚིག་གྲུབ་པ་དང་། རང་
ཉིད་བདུད་ལས་མངོན་པར་ཤེས་པས་ཕ་རོལ་བདུད་ཀྱི་ལས་ཟིལ་གྱིས་གནོན་པའི་དགེ་བའི་
བཤེས་གཉེན་བསྟེན་པ་དང་། རྣམ་པ་ཐམས་ཅད་དུ་གཞན་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སློབ་པ་དང་། ཆོས་ཐམས་ཅད་ལ་བདེན་པར་མངོན་པར་ཞེན་པ་མེད་པ་དང་། རྩེ་མོའི་
མཐུས་སངས་རྒྱས་ཀྱི་བྱང་ཆུབ་ལ་ཉེ་བར་གྱུར་བ་ཞེས་བྱ་བའི་རྩེ་མོའི་རྟགས་བཅུ་གཉིས་ཡོད་
པའི་ཕྱིར། 
བསོད་ནམས་རྣམ་པར་འཕེལ་བའི་རྩེ་སྦྱོར། 
གཉིས་པ་རྩེ་མོའི་རྩེ་སྦྱོར་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
རྟགས་ཀྱིས་མཚོན་པའི་བསོད་ནམས་རྣམ་པར་འཕེལ་བ་རྣམ་པ་དུ་ཞིག་ཡོད་ཅེ་ན། རྣམ་པར་
འཕེལ་བའི་རྩེ་སྦྱོར་དེ་འཆད། གཉིས་པ་ནི། རྩེ་མོའི་རྩེ་སྦྱོར་ལ་གནས་པའི་སེམས་དཔའི་ཡེ་ཤེས་
ཆོས་ཅན། བསོད་ནམས་རྣམ་པར་འཕེལ་བ་བཅུ་དྲུག་གི་བདག་ཉིད་ཐོབ་སྟེ། འཛམ་བུ་གླིང་
གི་སྐྱེ་བོས་མཚོན་པའི་སྟོང་གསུམ་གྱི་སེམས་ཅན་ཇི་སྙེད་ཀྱིས་སངས་རྒྱས་མཆོད་པའི་དགེ་བ་
ལ་སོགས་པ་རྣམ་པ་མང་དུ་ནི་དཔེར་མཛད་ནས་དེ་བས་ཀྱང་ཆེས་ལྷག་པ་ཐོབ་པའི་ཕྱིར།
གསུམ་པ་ནི། རྩེ་མོའི་རྩེ་སྦྱོར་ཐོབ་པའི་གནས་སྐབས་བཅུ་དྲུག་གི་ངོ་བོ་ནི་ཆོས་ཅན། བསོད་

ནམས་རྣམ་པར་འཕེལ་བ་ཡིན་ཏེ། མེ་ཏོག་ལ་སོགས་པས་སངས་རྒྱས་མཆོད་པའི་དགེ་བ་ལ་
སོགས་པ་རྣམ་པ་མང་པོ་དཔེར་མཛད་ནས་སྔ་མ་སྔ་མ་ལས་ཕྱི་མ་ཕྱི་མ་གོང་ནས་གོང་དུ་ཁྱད་
པར་དུ་འཕགས་པ་ཐོབ་པ་ཉིད་ཀྱིས་ཕྱིར། །
རྣམ་འཕེལ་བཅུ་དྲུག་པོ་གང་ཞེ་ན། བཤད་དུ་ཡོད་དེ། འཛམ་བུ་གླིང་ལ་སོགས་པ་སྟོང་
གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་ཇི་རྙེད་ཀྱིས་དེ་བཞིན་གཤེགས་པ་ལ་མཆོད་པ་
བས་བསོད་ནམས་ཆེས་ལྷག་པའི་རྣམ་འཕེལ་དང་། བསོད་ནམས་དེ་བས་ཁྱད་པར་དུ་འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པ་ཡིད་ལ་བྱེད་པ་དང་། མི་སྐྱེ་བའི་ཆོས་སྟོང་པ་ཉིད་ལ་བཟོད་
པ་ཐོབ་པ་དང༌། བྱང་ཆུབ་པར་བྱ་བ་དང་བྱང་ཆུབ་པར་བྱེད་པའི་རྒྱུ་འབྲས་ཀྱི་ཆོས་རྣམས་དོན་
དམ་པར་མི་དམིགས་པར་རྟོགས་པ་དང༌། འཛམ་བུ་གླིང་གི་སེམས་ཅན་རྣམས་དགེ་བ་བཅུ་ལ་
སོགས་པ་དང་བསམ་གཏན་དང་གཟུགས་མེད་པའི་སྙོམས་པར་འཇུག་པ་ཐོབ་པ་ལས་བསོད་
ནམས་ཁྱད་པར་དུ་འཕགས་པ་ཐོབ་པ་དང་། ལྷའི་རིགས་ཐམས་ཅད་ཀྱི་གནོད་པ་མི་བྱེད་པར་
གུས་པས་དྲུང་དུ་ཉེ་བར་འོངས་པ་དང༌། བདུད་ཐམས་ཅད་ཟིལ་གྱི་གནོན་པ་དང་།རང་དང་
ཐེག་པ་གཅིག་ལ་ཞུགས་པའི་སྐྱེ་བོ་བྱང་སེམས་གཞན་ལ་སྟོན་པ་དང་འདྲ་བར་གུས་ཤིང་། བསླབ་
པ་མཚུངས་པར་གནས་པ་ཞེས་བྱ་བ་གང་ཟག་གཞན་ལ་ལྟོས་པས་ཕྱི་གཙོ་བོར་གྱུར་པའི་བསོད་
ནམས་རྣམ་པ་བརྒྱད་དང༌། ཡང་རྣམ་པ་ཐམས་ཅད་དུ་ཚོགས་གཉིས་ཀྱི་ཐབས་ལ་མཁས་པས་
ཤེས་རབ་ཀྱི་བསླབ་པ་ཡོངས་སུ་དག་པ་དང་། རྩེ་མོའི་ཤེར་ཕྱིན་གྱི་མཐུས་སངས་རྒྱས་ཀྱི་རིགས་
ཅན་དུ་འགྱུར་བ་དང་། འབྲས་བུ་སངས་རྒྱས་ཉིད་འཐོབ་པའི་རྒྱུ་མཚན་སྦྱོར་བ་དང་མཚུངས་
ལྡན་གྱི་སེམས་བསྐྱེད་སོགས་ཐོབ་པ་དང་། ཕ་རོལ་ཏུ་ཕྱིན་པའི་མི་མཐུན་ཕྱོགས་ཀྱི་སེམས་
སེར་སྣ་སོགས་མི་སྐྱེ་བ་དང་། གཟུགས་ལ་སོགས་པ་ལ་བདེན་པར་འཛིན་པའི་བདེན་འཛིན་
ཀུན་བཏགས་མངོན་འགྱུར་བ་དང་ལྡན་པར་རྟོགས་པའི་སེམས་རབ་ཏུ་མི་སྐྱེ་བ་དང་། ཤེར་
ཕྱིན་གྱི་ནང་དུ་ཕ་རོལ་ཏུ་ཕྱིན་པ་ཀུན་བསྡུས་པ་ཤེས་པ་དང༌། ཐེག་པ་གསུམ་གྱི་རྟོགས་རིགས་

ཕུན་སུམ་ཚོགས་པ་ཐམས་ཅད་ཐོབ་པ་དང་། ཡང་དག་པར་རྫོགས་པའི་བྱང་ཆུབ་ལ་ཉེ་བར་
གྱུར་པ་ཞེས་བྱ་བ་བསོད་ནམས་སྔ་མ་ལས་གཞན་རྣམ་པ་བརྒྱད་དེ་བཅུ་དྲུག་ཡོད་པའི་ཕྱིར།
གསུམ་པ་བཟོད་པའི་རྩེ་སྦྱོར་ལ། མཚམས་སྦྱར། རྩ་བ། འགྲེལ་པའོ། །དང་པོ་ལ། སྔར་
བཤད་པ་དེ་ལྟར་བསོད་ནམས་རྣམ་པར་འཕེལ་བས་རྣམ་པར་སྤེལ་བའི་རང་དབང་དུ་གྱུར་པ་
མཐར་ཕྱིན་པའི་མཚན་ཉིད་རྣམས་ནི་ཐབས་ཤེས་ཀྱི་རྟོགས་པ་ངེས་པར་བརྟན་པ་ཡིན་པས་
ངེས་པར་བརྟན་པའི་རྩེ་སྦྱོར་དེ་འཆད། ་
 བརྟན་པའི་རྩེ་སྦྱོར།
གཉིས་པ་ནི། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། བརྟན་པའི་རྩེ་སྦྱོར་ཞེས་ནི་མདོ་
ལས་མངོན་པར་བརྗོད་དེ། རང་དོན་རྟོགས་པས་བསྡུས་པ་ཀུན་མཁྱེན་ཉིད་གསུམ་གྱི་ཆོས་རྣམས་
ཀྱི་རྟོགས་རིགས་ཡོངས་སུ་རྫོགས་པ་བླ་ན་མེད་པའི་ཤེས་རབ་དང་། གཞན་དོན་སྙིང་རྗེས་སེམས་
ཅན་གྱི་དོན་ཡོངས་སུ་མི་གཏོང་བའི་ཐབས་བརྟེན་པོ་དང་ལྡན་པའི་ངེས་འབྱེད་ཆ་མཐུན་གསུམ་
པ་ཡིན་པའི་ཕྱིར། གསུམ་པ་ནི་ཆོས་ཅན། ངེས་པར་བརྟན་པའི་རྩེ་སྦྱོར་ཡིན་ཏེ། དེ་ལྟར་གཞན་
དོན་སྒྲུབ་པའི་ཡང་དག་པའི་ཐབས་ལ་མཁས་པའི་སྟོབས་ཀྱི་མཉམ་གཞག་རྣམ་པར་མི་རྟོག་
པ་རྟོགས་པའི་གནས་སྐབས་ན་སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་སེམས་ཅན་གྱི་དོན་
ཡོངས་སུ་མི་གཏོང་བའི་མཚན་ཉིད་ཐབས་བརྟན་པ་དང་། རྣམ་པ་ཐམས་ཅད་མཁྱེན་པ་ཉིད་ལ་
སོགས་པ་སྔར་ཇི་སྐད་བཤད་པའི་ཐམས་ཅད་མཁྱེན་པ་ཉིད་གསུམ་གྱི་མཚོན་བྱེད་ཀྱི་ཆོས་སེམས་
བསྐྱེད་ལ་སོགས་པ་གོང་དུ་སྨོས་པ་སུམ་ཅུ་པོ་རྣམས་ཀྱི་རྟོགས་རིགས་ཡོངས་སུ་རྫོགས་པར་བླ་
ན་མེད་པའི་ཤེས་རབ་བརྟན་པ་ཐོབ་པའི་ངེས་ཆ་གསུམ་པ་ཡིན་པའི་ཕྱིར།

 སེམས་ཀུན་ཏུ་གནས་པའི་རྩེ་སྦྱོར།
བཞི་པ་ཆོས་མཆོག་རྩེ་སྦྱོར་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
ཐབས་ཤེས་ཀྱི་རྟོགས་པ་ངེས་པར་བརྟན་པར་བྱེད་པས་ངེས་པར་བརྟན་པར་འགྱུར་བའི་མཚན་
ཉིད་ནི་ཏིང་ངེ་འཛིན་ལ་སེམས་ཀུན་ཏུ་གནས་པ་ཡིན་པས་སེམས་ཀུན་ཏུ་གནས་པའི་རྩེ་སྦྱོར་
དེ་འཆད། གཉིས་པ་ནི། ཆོས་མཆོག་རྩེ་སྦྱོར་གྱི་ཏིང་ངེ་འཛིན་མདོ་ལས་ཡོངས་སུ་བསྒྲགས་པ་
ཡིན་ཏེ། གླིང་བཞི་པ་དང་སྟོང་དག་དང་སྟོང་གཉིས་དང་སྟོང་གསུམ་གྱི་འཇིག་རྟེན་ཁམས་དག་
གི་ཆུའི་རྡུལ་རྣམས་སྲང་གྲངས་ཀྱིས་གཞལ་ནུས་པ་དཔེར་མཛད་ནས། དེ་བས་བྱང་སེམས་
བཞིའི་དགེ་བ་ལ་ཡི་རངས་པའི་བསོད་རྣམས་མང་པོ་ཉིད་ཀྱིས་ནི་མཚོན་ནས་བསྟན་པའི་ཕྱིར།
གསུམ་པ་ནི། གླིང་བཞི་པ་ལ་སོགས་པའི་སྟོང་གསུམ་གྱི་འཇིག་རྟེན་གྱི་ཁམས་རྣམས་ཀྱི་སའི་
རྡུལ་རྣམས་སྲང་གྲངས་དང་། ཆུའི་རྡུལ་རྣམས་སྐྲའི་རྩེ་མོས་བླངས་པའི་ཐིགས་པའི་གྲངས་ཀྱིས་
ཚད་བཟུང་བར་ནུས་ཏེ། ཚད་སྲིད་པ་ནི་སྲང་ཚད་ཀྱིས་གཞལ་བར་ནུས་སོ་ཞེས་བྱ་བའི་ཚུལ་
གྱིས་དེ་ལྟར་ནུས་པའི་ཕྱིར་སྐབས་འདིར་སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་མངོན་པར་
རྟོགས་པ་ཐམས་ཅད་ཀྱི་ངོ་བོ་ཉིད་ཀྱི་རིགས་ཡོངས་སུ་རྫོགས་པའི་ཏིང་ངེ་འཛིན་གྱི་བསོད་
ནམས་དང་ཡེ་ཤེས་ཀྱི་ཚོགས་ཀྱིས་བསྡུས་པའི་ཏིང་ངེ་འཛིན་གྱི་མཚན་ཉིད་མདོ་ལས་བརྗོད་པ་
ནི་སེམས་ཀུན་ཏུ་གནས་པ་ཆོས་མཆོག་རྩེ་སྦྱོར་ཡིན་ཏེ། འཇིག་རྟེན་གྱི་ཁམས་ཀྱི་སའི་རྡུལ་
རྣམས་སྲང་གྲངས་དང་ཆུ་སྐྲའི་རྩེ་མོའི་ཐིགས་པས་གཞལ་ནུས་པ་སོ་སོར་དཔེར་མཛད་ནས་དེ་
དག་ལས་ཀྱང་བྱང་སེམས་བཞིའི་དགེ་བ་ལ་རྗེས་སུ་ཡི་རངས་པའི་བསོད་ནམས་ཆེས་ཁྱད་
པར་དུ་འཕགས་ཤིང་ཚད་ལས་འདས་པའི་བསོད་ནམས་མང་པོ་ཉིད་ཀྱིས་མཚོན་ནས་བསྟན་
པའི་ཕྱིར།

གཉིས་པ་དོན་བསྡུ་བ་ནི། རྟགས་ལ་སོགས་པ་བཞི་སོ་སོར་བསྟན་པའི་རྩེ་སྦྱོར་བཞི་པོ་དེ་
དག་ནི་གོ་རིམས་བཞིན་དུ་དྲོ་བ་ལ་སོགས་པ་ངེས་པར་འབྱེད་པའི་ཆ་དང་མཐུན་པ་བཞིའི་ངོ་
བོ་ཉིད་ཡིན་པར་ཁོང་དུ་ཆུད་པར་བྱའོ། 
 མཐོང་ལམ་རྩེ་སྦྱོར། 
གཉིས་པ་མཐོང་ལམ་རྩེ་སྦྱོར་ལ་མཚམས་སྦྱར་བ། སྤང་གཉེན་སོ་སོའི་དོན་བཤད་པའོ། །
དང་པོ་ནི། ངེས་པར་འབྱེད་པའི་ཆ་དང་མཐུན་པའི་རྩེ་སྦྱོར་བཤད་ཟིན་པའི་འོག་ཏུ་མཐོང་བའི་
ལམ་རྩེ་སྦྱོར་བཤད་པར་བྱ་བ་ཡིན་ཏེ་དེ་འཆད་དོ། ། །
གཉིས་པ་ལ། སྤང་བྱ་རྟོག་པ་བཤད། དེའི་གཉེན་པོ་བཤད་པའོ། །དང་པོ་ལ། མདོར་བསྟན།
རྒྱས་པར་བཤད། དོན་བསྡུ་བའོ། །དང་པོ་ལ་གཟུང་རྟོག་མདོར་བསྟན། འཛིན་རྟོག་མདོར་
བསྟན་ནོ། །དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། མཐོང་ལམ་རྩེ་སྦྱོར་དེ་
ལ་མི་མཐུན་པའི་ཕྱོགས་གཉེན་པོ་དང་བཅས་པ་རྣམ་པ་བཞི་ཡོད་པས་རེ་ཞིག་དེ་དག་གི་མི་
མཐུན་ཕྱོགས་ཀྱི་གཟུང་བར་རྣམ་པར་རྟོག་པ་གཉིས་པོ་འཆད། གཉིས་པ་ནི། ཐེག་ཆེན་གྱི་
མཐོང་སྤང་འཇུག་པ་དང་ནི་ཟློག་པ་ལ་གཟུང་བའི་རྣམ་རྟོག་ཆོས་ཅན། སོ་སོར་དགུའི་བདག་
ཉིད་དུ་ཡོད་དེ། ཡུལ་གྱི་དབྱེ་བས་དགུ་དགུར་ཡོད་པའི་ཕྱིར། དེ་དག་ཆོས་ཅན། ཇི་བཞིན་ཡུལ་
འཛིན་པ་མ་ཡིན་པའི་བདག་ཉིད་དག་ཏུ་ཤེས་པར་བྱ་སྟེ། ཞེན་ཡུལ་ལ་འཁྲུལ་པའི་ལོག་ཤེས་
ཡིན་པའི་ཕྱིར། གསུམ་པ་ནི། བྱང་སེམས་ཀྱི་འཇུག་པར་བྱ་བ་བདེན་པར་མི་དམིགས་པའི་
རྟོགས་པའི་ཤེས་རབ་ཀྱིས་ཟིན་པའི་ལམ་འབྲས་བུ་དང་བཅས་པ་དག་ལ་བྱང་ཆུབ་སེམས་
དཔས་ཉམས་སུ་ལེན་པའི་བཟུང་བ་དང་། ལྡོག་པར་བྱ་བ་བདེན་པར་དམིགས་པའི་ངོ་བོ་ཉིད་
ཉན་ཐོས་ལ་སོགས་པའི་ཆོས་དག་ལ་གོ་རིམས་བཞིན་དུ་བྱང་ཆུབ་སེམས་དཔས་འདོར་བའི་

སྒོ་ནས་གཟུང་བའོ་ཞེས་གཟུང་བར་བདེན་པར་རྣམ་པར་རྟོག་པའི་མཐོང་སྤང་ཆོས་ཅན། མཐོང་
སྤང་ཉོན་མོངས་པ་དང་འདྲ་བར་མཐོང་ལམ་རྩེ་སྦྱོར་གྱི་མི་མཐུན་པའི་ཕྱོགས་སུ་གྱུར་བ་ཡིན་
ཏེ། དེ་སྐྱེ་བ་ལ་གེགས་བྱེད་ཡིན་པའི་ཕྱིར། སོ་སོར་རྣམ་པ་དགུ་དགུ་ནི་ཡོད་པ་ཡིན་ཏེ། ཡུལ་
གྱི་དབྱེ་བས་དེ་ལྟར་ཡོད་པའི་ཕྱིར། ཡུལ་ཇི་ལྟ་བ་བཞིན་མ་ཡིན་པ་འཛིན་པའི་རང་གི་ངོ་བོ་དག་
ཏུ་ཤེས་པར་བྱ་སྟེ། གནས་ཚོད་ཀྱི་དངོས་པོ་དང་མ་འབྲེལ་བར་བདེན་པར་ཞེན་ནས་འཇུག་པ་
ཉིད་ཀྱིས་རང་ཡུལ་ཕྱིན་ཅི་ལོག་ཏུ་སྣང་བའི་ཕྱིར།
གཉིས་པ་འཛིན་རྟོག་མདོར་བསྟན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི།
དེ་ལྟར་གཟུང་བར་རྣམ་པར་རྟོག་པའི་ཕྱོགས་གཉིས་བསྟན་ནས་འཛིན་པར་རྣམ་པར་རྟོག་པ་
གཉིས་པོ་དེ་འཆད། གཉིས་པ་རྩ་བ་ནི། ཐེག་ཆེན་གྱི་མཐོང་སྤང་འཛིན་པར་རྣམ་པར་རྟོག་པ་
ཆོས་ཅན། རྣམ་པ་གཉིས་སུ་ཡོད་དེ། སོ་སོའི་སྐྱེ་བོ་སེམས་ཅན་རྫས་ཡོད་དུ་འཛིན་པ་དང་།
འཕགས་པའི་དབྱེ་བས་སྐྱེས་བུ་བཏགས་པར་ཡོད་པར་འཛིན་པ་དག་ལ་དམིགས་ནས་ལོངས་
སྤྱོད་བྱེད་དུ་བདེན་པར་རྣམ་པར་རྟོག་པའི་འཛིན་པ་དག་ཏུ་འདོད་པའི་ཕྱིར། གཉིས་པོ་དེ་དག་
ཆོས་ཅན། སོ་སོར་དགུའི་བདག་ཉིད་དུ་ཤེས་པར་བྱ་སྟེ། ཡུལ་གྱི་དབྱེ་བས་དགུ་དགུ་ཡོད་པའི་
ཕྱིར། རྟོག་པ་གཉིས་པོ་དེ་དག་གནས་ཚོད་དང་མཐུན་པའི་ཡུལ་གང་གིས་འཛིན་པར་འདོད་
པ་མི་རིགས་པར་ཐལ། གལ་ཏེ་དེ་དག་བཟུང་དོན་དེ་བཞིན་ཉིད་དུ་མེད་པའི་འཕྲུལ་ཤེས་ཡིན་
པའི་ཕྱིར། འདོད་ན། དེ་ལྟར་རྟོག་པ་དེ་དག་འཛིན་པ་མ་འཁྲུལ་བ་ཡི་ངོ་བོས་སྟོང་པའི་མཚན་
ཉིད་དུ་ཐལ་ཏེ། འདོད་པ་དེའི་ཕྱིར། གསུམ་པ་ནི། རྟེན་སོ་སོ་སྐྱེ་བོ་དང་འཕགས་པའི་གང་ཟག་
གི་རྒྱུད་ལ་གོ་རིམས་བཞིན་དུ་སྐྱེས་བུ་རྫས་དང་བཏགས་པ་བར་ཡོད་པའི་རྟེན་ཅན་གྱི་འཛིན་
པ་དག་ཡོད་པས་ཐེག་ཆེན་གྱི་མཐོང་སྤངས་རྫས་སུ་འཛིན་པར་རྣམ་པར་རྟོག་པ་ཆོས་ཅན།
མཐོང་ལམ་རྩེ་སྦྱོར་གྱི་མི་མཐུན་པའི་ཕྱོགས་སུ་གྱུར་པ་ཡིན་ཏེ། དེ་སྐྱེ་བ་ལ་གེགས་བྱེད་པ་ཡིན་
པའི་ཕྱིར། ཡུལ་ཇི་ལྟ་བ་བཞིན་མ་ཡིན་པའི་འཛིན་པའི་ངོ་བོ་དག་ཏུ་ཤེས་པར་བྱ་སྟེ། དེ་དག་

ནི་ཤེས་པ་གང་གནས་ཚོད་དང་མཐུན་པ་འཛིན་པའི་ངོ་བོས་དབེན་པའི་ངོ་བོ་ཡིན་པས། རང་
ཡུལ་ཕྱིན་ཅི་ལོག་ཏུ་སྣང་བའི་ཕྱིར་ཏེ། གང་གི་ཚེ་རྟོག་པ་དེ་དག་གི་ཡུལ་གྱི་དངོས་པོར་གྱུར་བ་
གཟུང་བའི་དོན་དག་ཇི་ལྟར་བཟུང་བ་དེ་བཞིན་དུ་གཟུང་བའི་ངོ་བོར་ཡོད་པ་མ་ཡིན་པ་ཞེས་
བྱ་བ་དེའི་ཚེ་གནས་ཚོད་དང་མཐུན་པ་གང་གིས་ཀྱང་འཛིན་པ་མ་ཡིན་པ་དེའི་ཕྱིར། དེ་ཆོས་ཅན།
སོ་སོར་རྣམ་པ་དགུ་ཡོད་པ་ནི་ཡིན་ཏེ། ཡུལ་གྱི་དབྱེ་བས་དེ་ལྟར་ཡོད་པའི་ཕྱིར། ཁུལན་ཐཊ།
གཉིས་པ་རྒྱས་བཤད་ལ། གཟུང་རྟོག་རྒྱས་བཤད། འཛིན་རྟོག་རྒྱས་བཤད་དོ། །དང་པོ་
ལ་འཇུག་པ་གཟུང་རྟོག །ལྡོག་པ་གཟུང་རྟོག་གོ །དང་པོ་ལ། མཚམས་སྦྱར། རྩ་བ། འགྲེལ་
པའོ། །དང་པོ་ནི་མཐོང་སྤང་གཟུང་བའི་རྣམ་པར་རྟོག་པ་དང་པོ་འཇུག་པའི་རྟེན་ཅན་ཇི་ལྟར་
རྣམ་པ་དགུ་ཡིན་ཞེ་ན། གཉིས་པ་ནི། མཐོང་སྤང་འཇུག་པའི་ཕྱོགས་ཀྱི་རྟེན་ཅན་གྱི་གཟུང་
བའི་རྣམ་པར་རྟོག་པ་དེ་ནི་ཆོས་ཅན། རྣམ་པ་དགུར་ཡོད་དེ། ཐེག་ཆེན་གྱི་ལམ་འབྲས་བུ་དང་
བཅས་པའི་ངོ་བོ་ཉིད་ལ་སོགས་པ་ཡུལ་གྱི་དབྱེ་བས་དགུ་ཡོད་པའི་ཕྱིར། གསུམ་པ་ནི། ཐེག་
ཆེན་གྱི་ལམ་འབྲས་ལ་བཟུང་བར་བྱ་བ་ཉིད་དུ་འཇུག་པར་བྱའོ་ཞེས་བྱ་བ་ལོངས་སྤྱོད་བྱར་
བདེན་པར་ཞེན་པའི་གཟུང་བའི་རྣམ་པར་རྟོག་པ་དང་པོ་འཇུག་པའི་ཕྱོགས་ཀྱི་རྟེན་ཅན་རྣམ་
པ་དགུ་པོ་ཆོས་ཅན། ཐེག་ཆེན་མཐོང་བའི་ལམ་གྱི་སྦྱོར་བའི་གནས་སྐབས་ཀྱིས་སྤང་བར་བྱ་
བར་བཞེད་པ་ཡིན་ཏེ། དེའི་དངོས་ཀྱི་གཞོམ་བྱ་ཡིན་པའི་ཕྱིར། དགུ་པོ་གང་ཞེ་ན། དེ་ལ་བྱང་
ཆུབ་སེམས་དཔའི་འཇུག་བྱ་སྤྱི་དང་ཁྱད་པར་གཉིས་ལས། དང་པོ་ནི། དོན་དམ་པར་རྒྱུ་ཕྱིན་
དྲུག་གི་དབེན་པས་འབྲས་བུ་བླ་མེད་བྱང་ཆུབ་དེས་དབེན་པ་དོན་དམ་པར་མ་རྟོགས་པ་སྟེ་མ་
ཐོབ་ཀྱང་ཐ་སྙད་དུ་ཐོབ་པའི་ངོ་བོ་ཉིད་ཐེག་ཆེན་གྱི་ལམ་འབྲས་ཆོས་ཅན། བྱང་སེམས་ལམ་
གྱི་འཇུག་བྱ་ཡིན་ཏེ། དེའི་ཉམས་སུ་བླང་བྱ་ཡིན་པའི་ཕྱིར།
གཉིས་པ་ལ། ལམ་གྱི་རྒྱུ། ངོ་བོ། འབྲས་བུའོ། །དང་པོ་ནི། བྱང་ཆུབ་སེམས་དཔའ་ཆོས་
ཅན། སངས་རྒྱས་ཀྱི་རིགས་སུ་ངེས་པ་ཡིན་ཏེ། ངེས་པར་ས་མི་གཡོ་བ་ལ་སོགས་པ་ལ་འཇུག་

པའི་ཕྱིར། གཉིས་པ་ལ། ལམ་དངོས། ལམ་གྱི་དམིགས་པ། སྤང་བྱ་འཇོམས་པའི་ནུས་པའོ། །
དང་པོ་ནི། དེ་ཆོས་ཅན། མཐོང་བ་ལ་སོགས་པའི་ལམ་ཡང་དག་པར་འགྲུབ་པ་ཡིན་ཏེ། ཆོས་
ཐམས་ཅད་བདེན་སྟོང་སྒྱུ་མ་ལྟ་བུར་རྟོགས་པའི་ཕྱིར། གཉིས་པ་ནི། དེ་ཆོས་ཅན། ཤེས་པའི་
དམིགས་པ་མ་འཁྲུལ་བ་ལ་དམིགས་པ་ཡིན་ཏེ། ཆོས་ཐམས་ཅད་སྣང་བརྙན་ཙམ་དུ་ཟད་པར་
ཁོང་དུ་ཆུད་པའི་ཕྱིར། གསུམ་པ་ནི་དེ་ཆོས་ཅན་སྤང་བྱ་སེལ་བའི་ནུས་པ་ཐོབ་སྟེ། ཡོན་ཏན་
མཐོང་བ་སྔོན་དུ་འགྲོ་བའི་བླང་བར་བྱ་བ་དང་། སྐྱོན་མཐོང་བ་སྔོན་དུ་འགྲོ་བའི་དོར་བར་བྱ་
བ་ཉིད་ཀྱིས་ཤེས་སྒྲིབ་ཀྱི་གཉེན་པོ་སྐྱེ་བ་དང་། མི་མཐུན་པའི་ཕྱོགས་ཤེས་སྒྲིབ་འཇོམས་པའི་
ནུས་པ་ཐོབ་པའི་ཕྱིར། 
གསུམ་པ་འབྲས་བུ་ལ། རང་དོན་དང་། གཞན་དོན་ནོ། །དང་པོ་ནི། རྣམ་མཁྱེན་ཆོས་ཅན།
རང་གི་རྟོགས་པ་མཐར་ཐུག་ཐོབ་སྟེ་དྲི་མ་ཐམས་ཅད་དང་བྲལ་བའི་རྟོགས་པ་ཐོབ་པ་ཉིད་
ཀྱིས་སོ། །གཉིས་པ་ལ་གཞན་དོན་གྱི་ནུས་པ། ལས་དང་འབྲས་བུའོ། །དང་པོ་ནི། དེ་ཆོས་ཅན།
ཐེག་པ་ཆེན་པོར་རིགས་ངེས་པ་རྣམས་ལ་ཉན་ཐོས་ལ་སོགས་པའི་ས་ཐག་སྲིང་བར་བྱེད་པ་
ཡིན་ཏེ། ཉན་ཐོས་ཀྱི་ལམ་དམན་ཞིང་འབྲས་བུ་གྱ་ནོམ་པ་མ་ཡིན་པ་ཉིད་ཀྱིས་ཐེག་ཆེན་གྱི་
ལམ་དང་འབྲས་བུ་ལ་འགོད་པའི་ཕྱིར། གཉིས་པ་ནི། དེ་ཆོས་ཅན། སེམས་ཅན་གྱི་དོན་གྱི་
ལས་དང་ལྡན་ཏེ། གདུལ་བྱའི་བསམ་པ་ཇི་ལྟ་བ་དང་མཐུན་པར་སྤྲུལ་པས་གཞན་དོན་མཛད་
པའི་ཕྱིར། གསུམ་པ་ནི། དེ་ཆོས་ཅན། སྐྱེ་བོ་ཐམས་ཅད་མི་གནས་པའི་མྱ་ངན་ལས་འདས་པ་ལ་
འགོད་པར་བྱ་བའི་འབྲས་བུ་ལ་སྐྱོན་མེད་པ་ཉིད་ཀྱིས་འཇུག་པར་བྱེད་པ་ཡིན་ཏེ། གཞན་དོན་
བྱེད་པའི་ཡང་དག་པའི་ཐབས་ལ་མཁས་པའི་སྟོབས་ཀྱིས་དེ་ལྟར་མཛད་པའི་ཕྱིར།
བཞི་པ།།
གཉིས་པ་ལྡོག་པ་གཟུང་རྟོག་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། གཟུང་
བའི་རྣམ་པར་རྟོག་པ་གཉིས་པ་ལྡོག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། གཉིས་པ་
ནི། ཉན་ཐོས་ལ་སོགས་པའི་ཡིད་ལས་བྱུང་བ་ལ་དམིགས་པའི་མཐོང་སྤང་ལྡོག་པའི་ཕྱོགས་

ཀྱི་རྟེན་ཅན་གྱི་རྣམ་པར་རྟོག་པ་འདི་ཆོས་ཅན། དགུ་ཡི་བདག་ཉིད་དུ་ཡོད་དེ། ཉན་རང་གི་
ལམ་སྲིད་མཐའ་དང་ཞི་མཐར་ལྟུང་བའི་ཕྱིར་ན་རྟོགས་པ་དམན་པ་སོགས་ཡུལ་གྱི་སྒོ་ནས་དེ་
ལྟར་བརྗོད་པའི་ཕྱིར། གསུམ་པ་ནི་གཟུང་བར་རྣམ་པར་རྟོག་པ་གཉིས་པ་མཐོང་སྤང་ལྡོག་
པའི་ཕྱོགས་ཀྱི་རྟེན་ཅན་ཉན་ཐོས་དང་རང་སངས་རྒྱས་ཀྱི་རྒྱུད་ལ་བླང་བར་བྱ་བ་ཉིད་དུ་འབྱུང་
བ་ཡུལ་དུ་བྱས་པའི་ལྡོག་པ་གཟུང་རྟོག་རྣམ་པ་དགུ་པོ་ཆོས་ཅན། བྱང་ཆུབ་སེམས་དཔའ་
རྣམས་ཀྱི་མཐོང་བའི་ལམ་གྱི་སེམས་དང་སེམས་ལས་བྱུང་བ་འཇུག་པ་བར་ཆད་མེད་པའི་
ལམ་གྱི་གནས་སྐབས་ཀྱིས་སྤང་བར་བྱ་བར་བཞེད་པ་ཡིན་ཏེ། དེས་ཁྱོད་ཀྱི་ས་བོན་འཇོམས་
པའི་ཕྱིར། དགུ་པོ་གང་ཞེ་ན། འདི་ལ་ལྔ་སྟེ། ཉན་རང་གི་རྟོག་པ་དམན་པ། བདག་རྐྱེན་ཡོངས་
འཛིན་དམན་པ། དོན་གཉིས་བསྒྲུབ་པའི་ཐབས་དམན་པ། སྤང་རྟོགས་ཁྱད་པར་ཅན་ལས་ཉམས་
པ། ལམ་འབྲས་ཁྱད་པར་ཅན་མ་ཐོབ་པས་ཉམས་པའོ། །དང་པོ་ནི། ཉན་རང་ཆོས་ཅན། རྟོགས་
པ་དམན་པ་ཉིད་ཡིན་ཏེ། ཐར་ལམ་ལ་ཞུགས་ཀྱང་འཁོར་བ་དང་མྱ་ངན་ལས་འདས་པ་གང་
ཡང་རུང་བ་ཞིག་ཏུ་ལྟུང་བ་ཉིད་ཀྱིས་ཕྱིར། གཉིས་པ་ནི། དེ་ཆོས་ཅན། ཐབས་ཤེས་ཁྱད་པར་
ཅན་གྱིས་ཡོངས་སུ་འཛིན་པ་མེད་པ་ཡིན་ཏེ། དགེ་བའི་བཤེས་གཉེན་ཐབས་ལ་མཁས་པ་ཉིད་
དང་བྲལ་བ་ཉིད་ཀྱིས་ཕྱིར། གསུམ་པ་ལ། གཞན་དོན་བསྒྲུབ་པའི་ཐབས་དམན་པ། རང་དོན་
བསྒྲུབ་པའི་ཐབས་དམན་པ། དོན་གཉིས་ཀ་བསྒྲུབ་པའི་ཐབས་དམན་པའོ། །དང་པོ་ནི། དེ་ཆོས་
ཅན། གཞན་དོན་སྒྲུབ་པའི་ལམ་མ་ཚང་བ་ཡིན་ཏེ། ཤེས་བྱའི་སྒྲིབ་པ་མཐའ་དག་གི་གཉེན་པོ་
ཚང་བ་མ་ཡིན་པ་ཉིད་ཀྱིས་ཕྱིར། གཉིས་པ་ནི། དེ་ཆོས་ཅན། ཐར་པ་གཞན་གྱི་རྐྱེན་གྱིས་འགྲོ་
བ་ཉིད་ཡིན་ཏེ། སྲིད་པ་ཐ་མ་པའི་ཚེ་ཡང་དེ་བཞིན་གཤེགས་པ་ལ་སོགས་པའི་གདམས་ངག་
ལ་ལྟོས་པ་དང་བཅས་པ་ཉིད་ཀྱིས་ཕྱིར། གསུམ་པ་ནི། དེ་ཆོས་ཅན། ཆེད་དུ་བྱ་བ་ལོག་པ་
ཡིན་ཏེ། ཆེད་དུ་བྱ་བ་སེམས་ཅན་ཐམས་ཅད་ཀྱི་མཆོག་ཉིད་ཀྱི་སེམས་ཆེན་པོ་ཉིད་ལ་སོགས་
པ་ཆེན་པོ་གསུམ་ལ་མི་འཇུག་པ་ཉིད་ཀྱིས་ཕྱིར། བཞི་པ་ལ། སྤངས་པ་དམན་པ། རྟོགས་པ་

དམན་པའོ། །དང་པོ་ནི། དེ་ཆོས་ཅན། སྤངས་པ་ཉི་ཚེ་བའི་ལམ་གྱི་བྱེད་བ་དང་ལྡན་ཏེ། ཉོན་
མོངས་པའི་སྒྲིབ་པའི་གཉེན་པོ་ཙམ་ཞིག་སྒོམ་པ་ཉིད་ཀྱིས་ཕྱིར། གཉིས་པ་ནི། དེ་ཆོས་ཅན།
འབྲས་བུ་དང་པོ་རྒྱུན་ཞུགས་ལ་སོགས་པ་རྟོགས་པ་མཐོ་དམན་གྱི་རིགས་ཐ་དད་པ་ཉིད་དང་
ལྡན་ཏེ། གཞི་ལམ་ལ་བདེན་པར་དམིགས་པ་དང་བཅས་པ་ཉིད་ཀྱིས་འབྲས་བུ་བཞི་རིམ་
གྱིས་ཐོབ་པར་བྱེད་པའི་ཕྱིར། ལྔ་པ་ལ། ལམ་ཁྱད་པར་ཅན་མ་ཐོབ་པས་ཉམས་པ། འབྲས་བུ་
ཁྱད་པར་ཅན་མ་ཐོབ་པས་ཉམས་པའོ། །དང་པོ་ནི། དེ་ཆོས་ཅན། ཐེག་པ་ཆེན་པོའི་ལམ་ལ་
གནས་པ་དང་འགྲོ་བ་མི་ཤེས་པ་ཡིན་ཏེ། རང་ལམ་དུ་མ་རིག་པའི་བག་ལ་ཉལ་ཐམས་ཅད་མ་
སྤངས་པ་ཉིད་ཀྱིས་ཕྱིར། གཉིས་པ་ནི། རྣམ་པ་ཐམས་ཅད་མཁྱེན་པ་ཉིད་མྱ་ངན་ལས་འདས་
"་ཐམས་ཅད་ཀྱི་མཇུག་ཏུ་འགྲོ་ཞིང་ཐོབ་པར་བྱ་བ་ཡིན་ཏེ། རྣམ་མཁྱེན་དེ་ཐེག་པ་ཆེན་པོའི་
སྤངས་རྟོགས་ཀྱི་རིགས་ཐམས་ཅད་སྡུད་པར་བྱེད་པ་ཉིད་ཀྱིས་ཕྱིར། དེས་ན་བྱང་ཆུབ་སེམས་
དཔའི་རྒྱུད་ལ་གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ་ཞེས་ཡུལ་གྱི་སྒོ་ནས་ལྡོག་པ་
གཟུང་རྟོག་འཇོག་སྟེ། ཉན་རང་གི་ལམ་འབྲས་ཉེས་པ་དང་བཅས་པ་ཉིད་ཀྱིས་ཕྱིར།
གཉིས་པ་འཛིན་རྟོག་རྒྱས་བཤད་ལ། རྫས་འཛིན་རྟོག་པ། བཏགས་འཛིན་རྟོག་པའོ། །
དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སོ་སོ་སྐྱེ་བོའི་མཐོང་སྤང་འཛིན་པའི་
རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན།
གཉིས་པ་ནི། མཐོང་སྤང་འཛིན་པའི་རྣམ་པར་རྟོག་པ་དང་པོ་ཆོས་ཅན། དགུར་ཤེས་པར་བྱ་
སྟེ། ཡོན་ཏན་འཛིན་པ་དང། སྐྱོན་འདོར་བའི་གང་ཟག་རང་རྐྱ་ཐུབ་པའི་རྫས་ཡོད་དུ་ཞེན་པའི་
འཛིན་པ་ལ་དམིགས་པ་དགུ་ཡོད་པའི་ཕྱིར། གསུམ་པ་ནི། གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པའི་འཛིན་པ་ལ་དོན་དམ་པའི་ལོངས་སྤྱོད་པ་པོའི་དངོས་པོར་མངོན་པར་ཞེན་
པའི་མཐོང་སྤང་འཛིན་པར་རྟོག་པ་དང་པོ་རྣམ་པ་དགུ་པོ་ཆོས་ཅན། མཐོང་བའི་ལམ་རྩེ་སྦྱོར་
གྱི་སྦྱོར་བའི་གནས་སྐབས་ཀྱིས་སྤང་བར་བྱ་བ་བཞེད་པ་ཡིན་ཏེ། དེའི་དངོས་ཀྱིས་གཞོམ་བྱ་

ཡིན་པའི་ཕྱིར། དགུ་པོ་གང་ཞེ་ན། འདི་ལ་གཉིས་ཏེ། རྣམ་མཁྱེན་གྱི་རྒྱུ་ལས་ཉམས་པ། འབྲས་
བུ་རྣམ་མཁྱེན་ལས་ཉམས་པའོ། །དང་པོ་ལ་སྤྱོད་པ་ལ་ཞེན་པ། ཤེས་བྱ་ལ་ཞེན་པ། སྤང་གཉེན་
ལ་ཞེན་པའོ། །དང་པོ་ལ་བླང་དོར་དུ་ཞེན་པ་དེའི་ཀུན་སློང་བདེན་པར་ཡིད་ལ་བྱེད་པ། དེའི་
ཉེས་དམིགས་སོ། །དང་པོ་ནི། ཀུན་རྫོབ་ཏུ་སྒྲ་མ་བཞིན་དུ་ཡོན་ཏན་འཛིན་པ་དང་སྐྱོན་འདོར་
བའི་གང་ཟག་རང་རྐྱ་ཐུབ་པའི་རྫས་ཡོད་དུ་ཞེན་པའི་འཛིན་པ་ལ་དམིགས་ནས་ལོངས་སྤྱོད་པ་
པོར་བདེན་པར་ཞེན་པའི་ཀུན་བཏགས་སོ། །གཉིས་པ་ནི། གནས་ལུགས་ཀྱི་དོན་ཡང་དག་པ་
ཉིད་དུ་ཡིད་ལ་མི་བྱེད་པར་བདེན་པར་ཡིད་ལ་བྱེད་པའི་གང་ཟག་རང་རྐྱ་ཞེས་སོགས་སྔར་
བཞིན། གསུམ་པ་ནི། ཉོན་མོངས་བསྐྱེད་པའི་ཆོས་ཉིད་ཀྱིས་ཁམས་གསུམ་ཆར་དང་ཉེ་བར་
འབྲེལ་བའི་གང་ཟག་རང་རྐྱ་སོགས་སྔར་བཞིན། གཉིས་པ་ཤེས་བྱ་ལ་ཞེན་པ་ལ། དངོས་པོ་
ལ་བདེན་པར་ཞེན་པ། བདེན་མེད་དུ་ཞེན་པ། བཏགས་པ་ཙམ་དུ་ཞེན་པའོ། །དང་པོ་ནི། ཆོས་
ཐམས་ཅད་སྟོང་པ་ཉིད་དུ་རྟོགས་པ་ལ་མི་གནས་པས་བདེན་པར་བཟུང་ནས་གནས་པའི་གང་
ཟག་རང་རྐྱ་ཞེས་སོགས་སྔར་བཞིན། གཉིས་པ་ནི། དངོས་པོ་ལ་བདེན་པར་མངོན་པར་མ་
ཞེན་པས་ཐམས་ཅད་ལ་བདེན་མེད་དུ་མངོན་པར་ཞེན་པའི་གང་ཟག་རང་རྐྱ་ཞེས་སོགས་སྔར་
བཞིན། གསུམ་པ་ནི། གང་ཟག་རྫས་སུ་ཡོད་པ་མེད་པས་ཆོས་ཐམས་ཅད་བཏགས་པ་ཙམ་དུ་
ཁོང་དུ་ཆུད་པའི་གང་ཟག་རང་རྐྱ་ཞེས་སོགས་སྔར་བཞིན། གསུམ་པ་སྤང་གཉེན་ལ་ཞེན་པ་
ལ། མི་མཐུན་ཕྱོགས་ལ་ཞེན་པ། གཉེན་པོ་ལ་ཞེན་པའོ། །དང་པོ་ནི། དེ་ཁོ་ན་ཉིད་ཤེས་པའི་མ་
ཆགས་པས་གང་ལ་ཡང་མངོན་པར་མ་ཞེན་པ་སྔོན་དུ་འགྲོ་བའི་ཆགས་པ་དང་བཅས་པའི་གང་
ཟག་རང་རྐྱ་ཞེས་སོགས་སྔར་བཞིན་ནོ། །གཉིས་པ་ནི། ཆོས་ཐམས་ཅད་བདེན་སྟོང་མཉམ་པ་
ཉིད་བསྒོམ་པའི་གཉེན་པོ་ཉིད་ཀྱིས་མཚན་འཛིན་གྱི་གཉེན་པོ་དང་བཅས་པའི་གང་ཟག་རང་
རྐྱ་ཞེས་སོགས་སྔར་བཞིན། གཉིས་པ་འབྲས་བུ་རྣམ་མཁྱེན་ལས་ཉམས་པ་ནི། གནས་ལུགས་
ཀྱི་དོན་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱིས་རྣམ་

མཁྱེན་དུ་ཇི་ལྟར་འདོད་པ་བཞིན་དུ་འགྲོ་བ་ལ་ཡུན་རིང་དུ་ཐོགས་པའི་གང་ཟག་རང་སྐྱ་ཐུབ་
པའི་རྫས་ཡོད་དུ་ཞེན་པའི་འཛིན་པ་ལ་དམིགས་ནས་ལོངས་སྤྱོད་པ་པོར་བདེན་པར་ཞེན་པའི་
བདེན་འཛིན་ཀུན་བཏགས་སོགས་ཇི་སྐད་བཤད་པའི་རྟོག་པ་དགུ་པོ་ཆོས་ཅན། མཐོང་ལམ་
རྩེ་སྦྱོར་གྱི་སྤང་བྱ་ཡིན་ཏེ། དེའི་དངོས་ཀྱི་གཞོམ་བྱ་ཡིན་པའི་ཕྱིར། 
གཉིས་པ་བཏགས་འཛིན་རྟོག་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི།
མཐོང་སྤང་འཛིན་པར་རྣམ་པར་རྟོག་པ་གཉིས་པོ་སྐྱེས་བུ་བཏགས་པར་ཡོད་པའི་རྟེན་ཅན་ཇི་
ལྟར་རྣམ་པ་དགུ་ཡིན་ཞེ་ན། གཉིས་པ་ནི། ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་
བ་ནས་བདུད་ལ་སོགས་པའི་ཕྱིར་རྒོལ་བ་ནི་དམིགས་པ་སྐྱེས་བུ་བཏགས་པར་འཛིན་པའི་
འཛིན་པ་ལ་དམིགས་ནས་ལོངས་སྤྱོད་པ་པོར་བདེན་པར་འཛིན་པའི་བདེན་འཛིན་ཀུན་བཏགས་
ལ་དགུ་ཡོད་དེ། ཡུལ་གྱི་དབྱེ་བས་དགུ་ཡོད་པའི་ཕྱིར། གསུམ་པ་ནི། ལོངས་སྤྱོད་པ་པོར་བདེན་
པར་བཏགས་པའི་དངོས་པོར་མངོན་པར་ཞེན་པ་ཉིད་ཀྱིས་འཛིན་པའི་རྣམ་པར་རྟོག་པ་གཉིས་
པ་ཤེས་སྒྲིབ་ཀུན་བཏགས་ཀྱིས་བསྡུས་པའི་རྣམ་པ་དགུ་པོ་ཆོས་ཅན། མཐོང་བའི་ལམ་གྱི་རྩེ་
སྦྱོར་གྱི་སེམས་དང་སེམས་ལས་བྱུང་བ་འཇུག་པའི་བར་ཆད་མེད་ལམ་གྱི་གནས་སྐབས་ཀྱིས་
སྤང་བར་བྱ་བར་བཞེད་པ་ཡིན་ཏེ། དེས་ཁྱོད་ཀྱི་ས་བོན་དངོས་སུ་འཇོམས་པའི་ཕྱིར། དགུ་པོ་གང་
ཞེ་ན། འདི་ལ་གསུམ་སྟེ། འབྲས་བུ་འདོད་པ་བཞིན་མི་ཐོབ་པ། ཕྱིན་ཅི་ལོག་ཏུ་ཞེན་པ། ཡང་
དག་པའི་ལམ་དང་འགལ་བའོ། །དང་པོ་ནི། ཉན་ཐོས་ལ་སོགས་པའི་བྱང་ཆུབ་ཙམ་དུ་ངེས་
པར་འབྱུང་བ་ཉིད་ཀྱིས་ཆེད་དུ་བྱ་བ་ཆེན་པོ་གསུམ་དུ་ཇི་ལྟ་བ་བཞིན་དུ་ངེས་པར་མི་འབྱུང་བའི་
སྐྱེས་བུ་བཏགས་པར་འཛིན་པ་ལ་དམིགས་ནས་ལོངས་སྤྱོད་པ་པོར་བདེན་པར་ཞེན་པའི་བདེན་
འཛིན་ཀུན་བཏགས་སོ། ། 
གཉིས་པ་ནི། ལམ་ལ་ཕྱིན་ཅི་ལོག་ཏུ་ཞེན་པ། ཤེས་བྱ་ལ་ཕྱིན་ཅི་ལོག་ཏུ་ཞེན་པའོ། །དང་པོ་
ནི། ཉན་ཐོས་རང་གི་མངོན་པར་འདོད་པའི་ལམ་མེད་པས་ལམ་གཞན་ཕར་ཕྱིན་དྲུག་ལ་ལམ་

མ་ཡིན་པར་ངེས་པར་འཛིན་པའི་སྐྱེས་བུར་བཏགས་པར་ཞེས་སོགས་སྔར་བཞིན། གཉིས་པ་
ལ། དགག་སྒྲུབ་བདེན་པར་འཛིན་པ། ཆོས་ལྡན་མི་ལྡན་བདེན་པར་འཛིན་པ། གནས་ལུགས་
ཀྱི་དོན་བདེན་པར་འཛིན་པའོ། །དང་པོ་ནི། འབྲས་བུ་སྐྱེ་བ་དང་རྒྱུ་འགག་པ་ཀུན་རྫོབ་ཀྱི་ངོ་
བོས་གནས་པ་ལ་དོན་དམ་པར་ཞེན་པའི་སྐྱེས་བུར་བཏགས་ཞེས་སོགས་སྔར་བཞིན། གཉིས་
པ་ནི་བདེན་འཛིན་གྱིས་བར་ཆད་མེད་པ་དང་གཅིག་ཤོས་སུ་བར་ཆད་དང་བཅས་པར་སྣང་བ་
ཉིད་ཀྱིས་ལམ་གྱི་དངོས་པོ་མཐའ་དག་ལྡན་པ་དང་མི་ལྡན་པ་བདེན་པར་འཛིན་པ་ལ་སྐྱེས་བུར་
བཏགས་པར་འཛིན་པ་ལ་དམིགས་ཞེས་སོགས་སྔར་བཞིན། གསུམ་པ་ནི། ནམ་མཁའ་ལ་
གནས་པའི་བྱ་དང་འདྲ་བ་ཉིད་ཀྱིས་དོན་དམ་པར་མེད་པའི་གཟུགས་ལ་སོགས་པ་ལ་བདེན་
པར་ཞེན་པའི་ཚུལ་གྱིས་གནས་པ་ལ་སྐྱེས་བུར་བཏགས་ཞེས་སོགས་སྔར་བཞིན། གསུམ་པ་
ཡང་དག་པའི་ལམ་དང་འགལ་བ་ལ། དམན་པའི་རིགས་ཉམས་པ། མཐུན་རྐྱེན་མ་ཚང་བ།
འགལ་རྐྱེན་གྱིས་ཟིན་པའོ། །དང་པོ་ནི། བྱང་ཆུབ་ཀྱི་སེམས་བསྐྱེད་པ་ལ་སོགས་པའི་སྒོ་ནས་
ཉན་ཐོས་ལ་སོགས་པའི་རིགས་འཇིག་ཅིང་ཉམས་པ་ལ་སྐྱེས་བུར་བཏགས་པར་འཛིན་པ་ལ་
དམིགས་ཞེས་སོགས་སྔར་བཞིན། གཉིས་པ་ལ་འབྲས་བུ་ཁྱད་པར་ཅན་ལ་དོན་གཉེར་མེད་པ།
དེའི་རྒྱུ་ཤེར་ཕྱིན་མེད་པའོ། །དང་པོ་ནི། སྟོང་ཉིད་རྟོགས་པ་ན་དེ་ཙམ་གྱིས་ཆོག་པར་བཟུང་
ནས་དེ་བཞིན་ཉིད་ལས་ཁྱད་པར་དུ་འཕགས་པའི་ཆོས་མེད་པས་སངས་རྒྱས་དོན་དུ་གཉེར་
བའི་འདོད་པ་མེད་པ་ལ་སྐྱེས་བུར་བཏགས་པར་འཛིན་པ་ལ་དམིགས་ཞེས་སོགས་སྔར་བཞིན།
གཉིས་པ་ནི། དོན་དམ་པའི་བདེན་པ་ལ་བརྟེན་ནས་རྒྱུ་ཤེར་ཕྱིན་སྒོམ་པ་མེད་པ་ལ་སྐྱེས་བུར་
བཏགས་པར་འཛིན་པ་ལ་དམིགས་ཞེས་སོགས་སྔར་བཞིན། གསུམ་པ་འགལ་རྐྱེན་གྱིས་ཟིན་
པ་ནི། སེར་སྣ་ཤིན་ཏུ་གོམས་པར་བྱས་པའི་ཆོས་ཉིད་ཀྱི་བདུད་ལ་སོགས་པའི་ཕྱིར་རྒོལ་བའི་
དངོས་པོ་དམིགས་པ་ལ་སྐྱེས་བུར་བཏགས་པར་འཛིན་པ་ལ་དམིགས་ནས་ལོངས་སྤྱོད་པ་པོར་
བདེན་པར་ཞེན་པའི་བདེན་འཛིན་ཀུན་བཏགས་སོ། །ཇི་སྐད་བཤད་པའི་རྟོག་པ་དགུ་པོ་ཆོས་

ཅན། མཐོང་ལམ་རྩེ་སྦྱོར་གྱི་སྤང་བྱ་ཡིན་ཏེ། དེའི་དངོས་ཀྱི་གཞོམ་བྱ་ཡིན་པའི་ཕྱིར། དེ་ཡང་
གཟུང་རྟོག་འཛིན་རྟོག་གཉིས་འཛིན་སྟངས་ཀྱི་སྒོ་ནས་ཕྱེ་བ་ཡིན་ཀྱང་། འཇུག་པ་གཟུང་རྟོག་
དང་ལྡོག་པ་གཟུང་རྟོག་གཉིས་དེའི་སྒོ་ནས་ཕྱེ་བ་མ་ཡིན་གྱི། དམིགས་ཡུལ་གྱི་སྒོ་ནས་ཕྱེ་བའོ། །
རྒྱུ་མཚན་དེས་ན་ཉན་རང་གི་ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་
པར་ཞེན་པ་ཤེས་སྒྲིབ་ལྡོག་པ་གཟུང་རྟོག་ཏུ་མི་འཐད་དོ། །གསུམ་པ་དོན་བསྡུ་བ་ནི། དེ་ལྟར་ན་
བར་སྐབས་ཀྱི་ཚིགས་སུ་བཅད་པ་དགུས་རྟོག་པ་རྣམ་པ་བཞི་ཉིད་ལས་སོ་སོར་མཐོང་བའི་ལམ་
རྩེ་སྦྱོར་གྱི་མི་མཐུན་པའི་ཕྱོགས་རྣམ་པ་དགུ་ཡིན་ལ་དེ་དག་སྤང་བ་ཉིད་དུ་གཉེན་པོ་རྣམ་པ་
བཞི་ཡང་དེ་བཞིན་དུ་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། ། 
གཉིས་པ་དེའི་གཉེན་པོ་ལ། མཐོང་ལམ་རྩེ་སྦྱོར་གྱི་རྒྱུ། དེའི་འབྲས་བུ་བྱང་ཆེན། དེའི་ངོ་
བོའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་མཐོང་བའི་ལམ་རྩེ་
སྦྱོར་ལ་མི་མཐུན་པའི་ཕྱོགས་གཉེན་པོ་དང་བཅས་པ་བསྟན་ནས་མཐར་ཐུག་གི་བྱང་ཆུབ་
འགྲུབ་པར་བྱེད་པའི་མཐོང་བའི་ལམ་རྩེ་སྦྱོར་གྱི་རྒྱུ་གང་དང་བཅས་པས་བྱང་ཆུབ་ཆེན་པོ་
བསྐྱེད་པར་བཞེད་པའི་རྒྱུ་གང་ཡིན་པ་དེ་བར་སྐབས་ཀྱི་ཚིགས་སུ་བཅད་པ། གཉིས་པ་ནི། བྱང་
ཆུབ་ལ་གདུལ་བྱ་གཞན་འགོད་པའི་ཐབས་སྟོན་པ་དང་། བྱང་ཆུབ་དེ་ཡི་རྒྱུ་ཤེར་ཕྱིན་གྱི་ཚིག་
དོན་ནི་ཡོངས་སུ་གཏོད་པ་དང་། རྩེ་སྦྱོར་དེ་ཐོབ་པའི་བར་ཆད་མེད་པའི་རྒྱུ་མཉམ་གཞག་ཏུ་རང་
གིས་ཤེར་ཕྱིན་བསྒོམ་པ་སོགས་བསོད་ནམས་མང་པོའི་མཚན་ཉིད་དང་ལྡན་པའི་ཐེག་ཆེན་གྱི་
སྦྱོར་ལམ་ཆོས་མཆོག་ཆོས་ཅན། མཐོང་ལམ་རྩེ་སྦྱོར་གྱི་རྒྱུ་ཡིན་ཏེ། དེ་ཐོབ་བྱེད་ཀྱི་ཐུན་མོང་མ་
ཡིན་པའི་ཐབས་ཡིན་པའི་ཕྱིར། ཚོཊགསུམ་པ་འགྲེལ་པ་ལ། བྱང་ཆུབ་ལ་འགོད་པ་དང་། དེའི་རྒྱུ་ལ་འགོད་པ་དང༌། རང་ཉིད་
བར་ཆད་མེད་པའི་རྒྱུ་སྒོམ་པའོ། །དང་པོ་ནི། བྱང་སེམས་སྦྱོར་ལམ་པས་འོག་ནས་འཆད་པར་
འགྱུར་བའི་མཚན་ཉིད་ཅན་གྱི་བྱང་ཆུབ་ལ་གདུལ་བྱ་གཞན་དག་མཐོང་བའི་ལམ་ལ་སོགས་པ་

སྟོན་པས་རབ་ཏུ་འགོད་པ་ནི་ཆོས་ཅན། མཐོང་ལམ་རྩེ་སྦྱོར་གྱི་རྒྱུ་གཅིག་ཡིན་ཏེ། དེ་བསྐྱེད་
པའི་བསོད་ནམས་ཀྱི་ཚོགས་ཀྱིས་བསྡུས་པ་ཡིན་པའི་ཕྱིར། གཉིས་པ་ནི། བྱང་སེམས་སྦྱོར་ལམ་
པས་གནས་སྐབས་དང་མཐའི་བྱང་ཆུབ་ཀྱི་རྒྱུ་མཚན་ཁོ་ནར་གདུལ་བྱ་དེ་དག་ལ་ཡང་དག་པའི་
ཚིག་དང་དོན་ལ་སོགས་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་སོ་སོར་གཏོད་
པ་ནི་ཆོས་ཅན། མཐོང་ལམ་རྩེ་སྦྱོར་གྱི་རྒྱུ་གཉིས་པ་ཡིན་ཏེ། དེ་སྐྱེད་པའི་རྒྱུ་བསོད་ནམས་ཀྱི་
ཚོགས་ཀྱིས་བསྡུས་པ་ལ་གནས་པ་ལ་གཞན་འགོད་པ་ཡིན་པའི་ཕྱིར། གསུམ་པ་ནི། བྱང་ཆུབ་
ཐོབ་པར་བྱེད་པའི་བར་ཆད་མེད་ལམ་དེའི་རྒྱུ་མཉམ་གཞག་ཏུ་གནས་ལུགས་རྟོགས་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་རང་གིས་སྒོམ་པ་དང་རྗེས་ཐོབ་ཏུ་གཞན་ལ་སྟོན་པ་ལ་སོགས་པའི་
བསོད་ནམས་ཆེས་མང་པོའི་མཚན་ཉིད་དང་ལྡན་པའི་ཐེག་ཆེན་གྱི་སྦྱོར་ལམ་ཆོས་མཆོག་ཅན།
མཐོང་ལམ་རྩེ་སྦྱོར་གྱི་རྒྱུ་གསུམ་པ་ཡིན་ཏེ། སྔ་མ་གཉིས་ལས་གཞན་པའི་དེའི་ཉེར་ལེན་གྱི་རྒྱུ་
ཡིན་པའི་ཕྱིར། 
གཉིས་པ་དེའི་འབྲས་བུ་བྱང་ཆེན་ལ། རང་ལུགས་ཀྱི་བྱང་ཆེན་ངོས་བཟུང་བ། དངོས་པོ་
བདེན་གྲུབ་ཏུ་ཁས་ལེན་པ་ལ་དེ་མི་འཐད་པ། མཐར་ཐུག་གི་བྱང་ཆེན་ཐོབ་པར་འདོད་པས་ཆོས་
རྣམས་བདེན་སྟོང་དུ་ཁས་བླངས་དགོས་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །
དང་པོ་ནི། འབྲས་བུ་གང་གི་དོན་དུ་མཐོང་བའི་ལམ་རང་གི་དེ་ལྟ་བུ་དང་བཅས་པར་བཞེད་
པའི་བྱང་ཆུབ་ཆེན་པོ་དེ་གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་པས་བྱང་ཆུབ་ཆེན་པོ་
དེ་འཆད། གཉིས་པ་ནི། སྒྲིབ་པ་དོན་དམ་པར་ཟད་པ་མེད་པ་དང་། དོན་དམ་པར་སྐྱེ་བ་མེད་
པ་ཞེས་སོགས་མདོ་ལས་བསྟན་པའི་རྒྱུ་མཚན་ཡོད་དེ། དེ་ལྟར་ཟད་མེད་དང་སྐྱེ་མེད་དུ་རྟགས་
ལ་བརྟེན་ནས་གྲུབ་པའི་ཕྱིར། དྲི་མ་ཟད་སྐྱེ་དོན་དམ་པར་མེད་པར་མངོན་སུམ་དུ་ཤེས་པའི་
ཡེ་ཤེས་མཐར་ཐུག་པ་དེ་དག་གོ་རིམས་བཞིན་དུ་ཟད་མི་སྐྱེ་ཤེས་པའི་བྱང་ཆུབ་ཆེན་པོར་ཤེས་
པར་བྱ་སྟེ། དོན་དམ་པར་དྲི་མ་ཟད་དང་མི་སྐྱེ་བ་མངོན་སུམ་དུ་ཤེས་པའི་ཡེ་ཤེས་མཐར་ཐུག་

པ་བྱང་ཆུབ་ཆེན་པོ་ཞེས་མདོ་ལས་བརྗོད་པ་ལྟར་རིགས་པའི་ཕྱིར། གསུམ་པ་ནི་ཉོན་མོངས་
པ་དང་ཤེས་བྱའི་སྒྲིབ་པའི་དྲི་མ་སྐྱེས་པ་འདས་པ་དང་ད་ལྟ་བ་གཉིས་དང་མ་སྐྱེས་པ་མ་འོངས་
པ་ཉིད་དུ་གྱུར་བ་དངོས་སྨྲ་བས་བདེན་པར་བརྟགས་པ་རྣམས་ནི་ཆོས་ཅན། བདེན་པར་མེད་
དེ། དོན་དམ་པར་འགག་པ་དང་སྐྱེ་བ་མེད་པའི་ཕྱིར། ཁྱབ་སྟེ། དབུས་མཐའ་ལས། ཆོས་ཀྱི་
དབྱིངས་ལས་མ་གཏོགས་པར། །འདི་ལྟར་ཆོས་ཡོད་མ་ཡིན་ཏེ། ཞེས་ཆོས་ཀྱི་དབྱིངས་ཀྱི་ངོ་
བོ་ཉིད་དེ་བདེན་པས་སྟོང་པའི་ཆོས་རྣམས་ནམ་མཁའ་བཞིན་དུ་བདེན་པར་མེད་པའི་ཕྱིར། དོན་
དམ་སྨོས་པ་ནི་རྟགས་གང་རུང་རེས་ཆོག་པའི་དོན་ནོ། སྒྲིབ་པ་རྣམས་ཆོས་ཅན། བདེན་པར་
མེད་དེ། བདེན་པའི་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་དང་། དོན་དམ་པར་རྒྱུ་
བདག་སོགས་བཞི་ལས་མི་སྐྱེ། འབྲས་བུ་དོན་དམ་པར་ཡོད་པའང་མི་སྐྱེ། དངོས་མེད་དུ་གྱུར་
པའང་དོན་དམ་པར་མི་སྐྱེ། དོན་དམ་པར་འགག་པ་དང་སྐྱེ་བ་མེད་པའི་ཕྱིར། དཔེར་ན་ནམ་
མཁའི་པདྨོ་བཞིན་དུའོ། །རྟགས་རྣམས་གྲུབ་སྟེ། ཇི་སྐད་བཤད་པའི་ཚད་མ་ལ་སོགས་པས་དོན་
དམ་པར་འཐད་པའི་དངོས་པོ་མེད་པའི་ཕྱིར་རོ། །ཆོས་ཐམས་ཅད་ཀྱིས་གནས་ལུགས་ཕྱིན་ཅི་
མ་ལོག་པར་རྟོགས་པའི་མཚན་ཉིད་ཆོས་ཀྱི་སྐུ་ལ་སོགས་པ་སྐུ་གསུམ་ཅི་ལྟ་བ་བཞིན་གྱི་བདག་
ཉིད་རྣམ་མཁྱེན་ནི་ཆོས་ཅན། བྱང་ཆུབ་ཆེན་པོ་ཡིན་པར་བརྗོད་དེ། གོ་རིམས་བཞིན་དུ་དྲི་མ་
རྣམས་དོན་དམ་པར་ཟད་པ་དང་མི་སྐྱེ་བ་ཤེས་པའི་ཡེ་ཤེས་མཐར་ཐུག་ཡིན་པའི་ཕྱིར། ༢
གཉིས་པ་ལ། རིགས་པ་དང་འགལ་བ། ཁས་བླངས་དང་འགལ་བའོ། །དང་པོ་ལ། མཚམས་
སྦྱར། རྩ་བ། འགྲེལ་པའོ། །དང་པོ་ནི། དངོས་པོར་སྨྲ་བ་གང་དག་དྲི་མ་བདེན་པར་གྲུབ་པའི་
དངོས་པོ་སྔར་ཡོད་འཇིག་པའི་བསམ་པས་ཟད་པ་ལ་ཟད་དོ་སྙམ་པའི་ཤེས་པ་དང་། དངོས་པོ་
བདེན་གྲུབ་སྐྱེ་འཕྲོ་ཆད་ནས་མི་སྐྱེ་བའི་བསམ་པས་མི་སྐྱེ་བ་ལ་མི་སྐྱེའོ་སྙམ་པའི་ཤེས་པ་ནི་
ཟད་པ་དང་མི་སྐྱེ་བའི་ཤེས་པ་ཡིན་པར་བརྗོད་ཅིང་རང་ལུགས་ཀྱི་བྱང་ཆུབ་ཀྱང་དེ་ལྟ་བུའི་ཟས་
པ་དང་མི་སྐྱེ་བ་ཤེས་པ་ཡིན་པར་བརྗོད་པ་དེ་དག་ལ་ཟད་པ་དང་མི་སྐྱེ་བ་དོན་དམ་པར་མེད་

པ་ཁོ་ནས་དེ་ལྟ་བུའི་ཤེས་པ་དེ་བདེན་གྲུབ་ཏུ་རུང་བ་མ་ཡིན་ནོ། །གང་གི་ཕྱིར་ན་དྲི་མ་བདེན་
སྟོང་དུ་སྒྲུབ་པ་དེ་ལྟ་ཡིན་པ་དེའི་ཕྱིར། ཞེས་བར་སྐབས་ཀྱི་ཚིགས་སུ་བཅད་པས་གསུངས་པ།
གཉིས་པ་ནི། ཐེག་པ་ཆེན་པོའི་མཐོང་ཞེས་བྱ་བའི་ལམ་གྱིས་ནི་ཆོས་ཅན། ཤེས་སྒྲིབ་གཟུང་
འཛིན་གྱི་རྣམ་པར་རྟོག་པའི་རིགས་བདེན་གྲུབ་སྐྱེས་པ་ཅི་ཞིག་ཟད་ཅིང་བདེན་གྲུབ་སྐྱེ་འཕྲོ་
ཆད་པའི་སྐྱེ་མེད་ཀྱི་རྣམ་པ་ཅི་ཞིག་འཐོབ་སྟེ་མི་ཐོབ་པར་ཐལ། དྲི་མ་བདེན་གྲུབ་སྔར་ཡོད་གསར་
དུ་འགོག་པའི་འགོག་པ་མེད་པའི་རང་བཞིན་ཡིན་པའི་ཕྱིར་ཏེ། དེ་སྔར་ནས་ཡོད་མ་མྱོང་བའི་ཕྱིར།
གསུམ་པ་ནི། དངོས་པོའི་གནས་ལུགས་ལ་ལོག་པར་མངོན་པར་ཞེན་པ་དངོས་སྨྲ་བ་ཁྱེད་ཀྱིས་
མཐོང་བའི་ལམ་སྟོབས་ཀྱིས་ཆོས་ཅན། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་ལ་སོགས་
པའི་ངོ་བོ་བདེན་གྲུབ་སྔར་ཡོད་སྐྱེས་པ་ནི་ཅི་ཞིག་ཟད་། སྐྱེ་འཕྲོ་ཆད་ནས་མི་སྐྱེ་བའི་ཆོས་ཅན་
མ་སྐྱེས་བ་ནི་ཅི་ཞིག་སྐྱེས་ཏེ་དེ་འདྲའི་ཟད་སྐྱེ་མི་འཐད་པར་ཐལ། དྲི་མ་སྐྱེས་པ་དང་མ་སྐྱེས་པ་
དག་གོ་རིམས་བཞིན་དུ་གཉེན་པོས་ཟད་པ་དང་སྐྱེ་བའི་གེགས་བྱེད་པའི་མཚན་ཉིད་ཀྱི་འགོག་
པ་དོན་དམ་པར་གྲུབ་པ་དང་བྲལ་བའི་ཕྱིར་ཏེ། ཆོས་ཐམས་ཅད་བདེན་པས་སྟོང་པའི་དེ་བཞིན་
ཉིད་ཀྱི་ངོ་བོའི་རང་བཞིན་ཡིན་པའི་ཕྱིར། རྒྱུ་མཚན་དེའི་ཕྱིར་དབུ་མ་པ་ཁོ་བོ་ཅག་གི་གཞུང་
ལུགས་ཁོ་ན་ཁས་བླང་བར་བྱའོ་སྙམ་དུ་དགོངས་པ་ཡིན་ཏེ། ཟད་སྐྱེ་དོན་དམ་པར་གྲུབ་པ་ཅུང་
ཟད་ཀྱང་མེད་པ་ཁོ་ན་ཡིན་པའི་ཕྱིར། ། 
གཉིས་པ་ཁས་བླངས་དང་འགལ་བས་མཚམས་སྦྱར། རྩ་བ། འགྲེལ་པའོ། །དང་པོ་ནི།
ཆོས་རྣམས་བདེན་པས་སྟོང་པ་དེ་ལྟ་མ་ཡིན་ཏེ། ཆོས་ཡང་དག་པར་ཡོད་པར་ཁས་ལེན་ན་དེ་
ཁས་ལེན་བཞིན་དུ་བཅོམ་ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་རྣམ་པར་
རྟོག་པ་རྣམ་པ་ཐམས་ཅད་དུ་སྤངས་པ་ཁས་ལེན་པ་ནི་འགལ་བ་ཁས་བླངས་པས་ངོ་མཚར་ཆེ་
བའི་གནས་ཡིན་ནོ། །ཞེས་བར་སྐབས་ཀྱི་ཚིགས་སུ་བཅད་པས་གསུངས་པ། 
གཉིས་པ་ནི། དངོས་སྨྲ་བ་གཞན་གྱི་ལུགས་ལ་སྤང་གཉེན་གྱི་ཆོས་རྣམས་ཀྱང་དོན་དམ་

པར་ཡོད་ལ་ཤེས་བྱ་ལ་ཡང་རྨོངས་པའི་སྒྲིབ་པ་སྟོན་པ་ཡི་ཟད་པར་བརྗོད་པ་གང་ཡིན་པ་དེ་
ལ་བྱམས་པ་ཁོ་བོས་མཚར་དུ་བརྩིས་པ་ཡིན་ཏེ། སྒྲིབ་པ་བདེན་པར་གྲུབ་ན་གཉེན་པོས་སྤང་
དུ་མི་རུང་བའི་ཕྱིར། གསུམ་པ་ལ། སྙིང་པོའི་དོན་སྒོམ་པའི་རིམ་པ། རྩ་བའི་ཚིག་དོན་ཙམ་
བཤད་པའོ། །དང་པོ་ལ་གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས། གཟུང་འཛིན་
རྫས་ཐ་དད་ཀྱིས་སྟོང་པར་རྟོགས་པའི་རྣལ་འབྱོར་གྱི་ས། ཆོས་ཐམས་ཅད་བདེན་སྟོང་དུ་རྟོགས་
པའི་རྣལ་འབྱོར་གྱི་སའོ། །དང་པོ་ལ། བསམ་བྱུང་གི་རིགས་པ། བསྒོམ་བྱུང་གི་རྣལ་འབྱོར།
བསྒོམ་པའི་འབྲས་བུའོ། །དང་པོ་ནི། དེ་ལ་ཉེར་ལེན་གྱི་ཕུང་པོ་ཆོས་ཅན། ཚོགས་རྒྱུན་གང་ལ་
ཡང་མ་ལྟོས་པའི་གང་ཟག་གིས་སྟོང་སྟེ། སྐེ་བ་དང་འཇིག་པའི་ཕྱིར། ཁྱབ་སྟེ། གང་ཟག་གི་བདག་
ཡིན་ན་སྐྱེ་འཇིག་གིས་སྟོང་དགོས་པའི་ཕྱིར། གཉིས་པ་ནི། ཞི་གནས་ལ་བརྟེན་ནས་གང་ཟག་གི་
བདག་མེད་དོ་སྙམ་དུ་མཉམ་པར་གཞག་ནས་བསྒོམས་པས་སོ། ། གསུམ་པ་ནི། དེ་ལྟར་སྒོམ་
པས་གང་ཟག་གི་བདག་ཏུ་མངོན་པར་ཞེན་པ་ཡོངས་སུ་བོར་ནས་བདག་དེས་དབེན་པའི་ཕུང་
པོ་ལ་སོགས་པ་རྟེན་ཅིང་འབྲེལ་པར་འབྱུང་བ་ཡིན་པས་སྐྱེ་བ་དང་འཇིག་པའི་ཆོས་ཅན་ལ་ཡང་
དག་པར་དམིགས་ཏེ། རྒྱུན་རྫས་ཡོད་དུ་མངོན་པར་ཞེན་པ་སྤང་བར་བྱའོ། །
གཉིས་པ་ལ། བསམ་བྱུང་གི་རིགས་པ་ལ་བརྟེན་ནས་མཉམ་གཞག་དུ་བསྒོམས་པའི་རིམ་པ།
རྗེས་ཐོབ་ཏུ་ཡིད་ལ་བྱ་བའི་རིམ་པའོ། །དང་པོ་ལ། བསམ་བྱུང་གི་རིགས་པ། བསྒོམ་བྱུང་གི་རྣལ་
འབྱོར། བསྒོམ་པའི་འབྲས་བུའོ། །དང་པོ་ནི། སྔོན་པོ་དང་དེའི་བློ་སྔོ་འཛིན་ཚད་མ་དག་ཆོས་
ཅན། རྫས་ཐ་དད་མ་ཡིན་ཏེ། ལྷན་ཅིག་དམིགས་ངེས་ཡིན་པའི་ཕྱིར། ཞེས་པའོ། །གཉིས་པ་
ནི། རིགས་པ་དེ་ལ་སྔོན་པོ་འདི་ནི་སེམས་ཙམ་ཁོ་ནའི་བདག་ཉིད་ཡིན་གྱི་ཕྱི་རོལ་གྱི་དོན་ནི་མེད་
དོ་ཞེས་བྱ་བར་ཡིད་ལ་བྱེད་ཅིང་བསྒོམ་པར་བྱེད་དོ། ། 
གསུམ་པ་ནི། འཛིན་པའི་རྣམ་པ་ཅན་གྱི་སེམས་ལ་བདེན་པར་མངོན་པར་ཞེན་པ་
སུ་མ་བོར་བས་སྟོང་ཉིད་ཕྲ་མོ་ལ་མ་དམིགས་ཀྱང་ཕྱི་རོལ་གྱི་དོན་དུ་མངོན་པར་ཞེན་པ་སྤངས་ཏེ་

གཉིས་སྣང་འཁྲུལ་བར་ཁོང་དུ་ཆུད་པར་བྱེད་དོ། །གཉིས་པ་རྗེས་ཐོབ་ཏུ་ཡིད་ལ་བྱ་བའི་རིམས་
པ་ནི།གཟུང་བ་རྫ་ས་གཞན་མེད་ན་གཟུང་འཛིན་རྫས་ཐ་དད་དུ་སྣང་བའི་འཛིན་པ་མ་འཁྲུལ་བ་
མེད་དོ་སྙམ་དུ་རྗེས་ཀྱི་གནས་སྐབས་སུ་ངེས་པར་སེམས་པས་འཛིན་པའི་རྣམ་པའི་མཚན་ཉིད་
རྣམ་པར་རིག་པ་མ་འཁྲུལ་བར་འཛིན་པ་ཙམ་དེ་ཡང་བསལ་ཏེ་གཟུང་འཛིན་གཉིས་སུ་མེད་པའི་
ཡེ་ཤེས་འདི་འབའ་ཞིག་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས་ཡིད་
ལ་བྱེད་པའོ། ། 
 གསུམ་པ་ལ། བསམ་བྱུང་གི་རིགས་པ། སྒོམ་བྱུང་གི་རྣལ་འབྱོར། བསྒོམ་པའི་འབྲས་བུའོ།
དང་པོ་ནི། གཉིས་མེད་ཀྱི་ཡེ་ཤེས་པ་དེ་ཡང་ཆོས་ཅན། དོན་དམ་པར་ངོ་བོ་ཉིད་མེད་པ་ཡིན་ཏེ།
རྟེན་ཅིང་འབྲེལ་པར་འབྱུང་བ་ཡིན་པའི་ཕྱིར། དཔེར་ན་སྒྱུ་མ་བཞིན་དུའོ། །གཉིས་པ་ནི། རིགས་
པ་དེ་ལ་བརྟེན་ནས་ཡང་དག་པར་ན་གཅིག་ཏུ་བདེན་པའི་དངོས་པོ་དང་དེ་བཀག་པའི་དངོས་
པོ་མེད་པ་བདེན་པར་གྲུབ་པ་ལ་སོགས་པར་བཏགས་པའི་ངོ་བོ་དང་བྲལ་བ་ཡིན་ནོ་སྙམ་དུ་
བསྒོམ་པས་བདེན་ཞེན་སྤོང་བ་ཡིན་ནོ། །གསུམ་པ་ནི། དེ་ལྟར་བསྒོམ་པས་བསྒོམ་པའི་སྟོབས་
གྲུབ་པ་ཆོས་ཉིད་ལ་གསལ་སྣང་རྫོགས་པ་ན། རྣལ་འབྱོར་པས་ཉོན་མོངས་པའི་སྒྲིབ་པ་དང་ཤེས་
བྱའི་སྒྲིབ་པ་ཡང་དག་པར་སྤོང་སྟེ། ཕུང་པོ་བདེན་གྲུབ་ཏུ་འཁྲུལ་བའི་མཚན་མ་མཐའ་དག་
སྤངས་པ། བློ་རང་ཉིད་བདེན་པར་སྣང་ཡང་བདེན་པས་སྟོང་པ་སྒྱུ་མ་ལྟ་བུའི་བདག་ཉིད་དུ་
སྣང་བའི་བློ་རྣམ་པར་མི་རྟོག་པའི་མཉམ་གཞག་སོ་སོ་རང་གིས་རིག་པར་བྱ་བ་ཅི་ཞིག་ལྟར་
ཡང་དག་པར་སྐྱེས་ན་སྟེ་སྐྱེས་པའི་ཕྱིར། དཔེར་ན་སྐྱེས་བུ་མཁས་པ་ཁ་ཅིག་ལ་ནོར་བུ་ཆུ་ཤེལ་
དང་། དངུལ་ལ་སོགས་པའི་གཟུགས་མ་འདྲེས་པར་སྣང་བའི་ཤེས་པ་སྐྱེ་བ་བཞིན་དུའོ། །སྒྱུ་མ་
ལྟ་བུའི་བདག་ཉིད་དུ་སྣང་ཞེས་པ་མཉམ་གཞག་ཡེ་ཤེས་ཉིད་སྒྱུ་མ་ལྟ་བུ་ཡིན་པའི་དབང་དུ་
མཛད་ཀྱི་སློབ་པ་འཕགས་པའི་མཉམ་གཞག་ཡེ་ཤེས་ལ་རྟེན་འབྲེལ་སྒྱུ་མ་ལྟ་བུར་སྣང་བར་
བཞེད་པ་མ་ཡིན་ནོ། །

གཉིས་པ་རྩ་བའི་ཚིག་དོན་ཙམ་བཤད་པ་ལ། སྒྲིབ་པ་དོན་དམ་དུ་ཡོད་པ་ལ་གནོད་བྱེད་
བསྟན་པ། དེ་ཁས་ལེན་པ་དང་ཤེས་སྒྲིབ་ཀྱི་ས་བོན་སྤོང་ནུས་པར་འདོད་པ་ཁས་བླངས་འགལ་
བའོ། །དང་པོ་ནི། སྒྲིབ་པའི་གཉེན་པོ་གསར་དུ་སྐྱེད་དུ་མེད་པ་དང་སྤང་དུ་མེད་པའི་རང་གི་ངོ་
བོ་འཛིན་པར་ཐལ། སྒྲིབ་པ་བདེན་པས་སྟོང་པ་དེ་ལྟ་མ་ཡིན་ཏེ། དོན་དམ་པར་ཡོད་པའི་ཕྱིར།
དཔེར་ན་དུས་ཐམས་ཅད་དུ་ནི་ནམ་མཁའ་ཐོགས་བཅས་ཀྱི་རྫས་མེད་པ་ཙམ་གྱི་ངོ་བོ་འཛིན་
པ་བཞིན་དུའོ། །འདོད་ན། དེའི་ཚེ་གཉེན་པོ་བསྒོམས་པས་ནི་ནམ་མཁའ་ལ་ཕན་གནོད་མེད་
པ་བཞིན་དུ་སྤང་བྱ་དེ་དག་ལ་གཉེན་པོས་གནོད་པ་ཅུང་ཟད་ཀྱང་མི་བྱེད་པར་ཐལ། སྐད་ཅིག་
མའི་ཆོས་ཤེས་པ་ཙམ་གྱི་ངོ་བོ་དང་། ཤེས་བྱའི་མཚན་ཉིད་སྒྲིབ་པ་རྣམས་གལ་ཏེ་དོན་དམ་
པར་ཡོད་པ་ཉིད་དུ་གྱུར་པའི་ཕྱིར། གཉིས་པ་ནི། གོང་དུ་བསྒྲུབས་ཟིན་པ་དེའི་ཕྱིར། ་
བཅོམ་ལྡན་འདས་ཀྱིས་ཤེས་བྱའི་སྒྲིབ་པ་རྣམ་པ་ཐམས་ཅད་དུ་སྤངས་པ་གང་ཡིན་པ་
དང་། སྤང་གཉེན་གྱི་ཆོས་རྣམས་ཀྱང་དོན་དམ་པར་ཡོད་པར་ཁས་ལེན་པ་གང་ཡིན་པ་དེ་ནི་
ཕན་ཚུན་འགལ་བའི་དོན་ཁས་ལེན་པས་ཁྱབ་སྟེ། དངོས་སྨྲ་བ་གཞན་དག་གིས་དེ་ལྟར་ཁས་བླངས་
པ་གང་ཞིག །དེ་དག་དོན་དམ་པར་ཡོད་ན། དོན་དམ་པའི་དངོས་པོར་མངོན་པར་ཞེན་པའི་
ཕྱིན་ཅི་ལོག་མི་ལྡོག་པས་དེ་ལ་བྱམས་པ་ཁོ་བོས་མཚར་དུ་བརྩིས་ཞེས་བྱ་བ་ཡིན་པའི་ཕྱིར།
གསུམ་པ་མཐར་ཐུག་གི་བྱང་ཆེན་ཐོབ་པར་འདོད་པ་ཆོས་ཐམས་ཅད་བདེན་སྟོང་དུ་ཁས་
བླངས་དགོས་པར་བསྟན་པ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་སྒྲིབ་
པ་དོན་དམ་པར་ཡོད་པའི་ཕྱོགས་བསལ་ནས་དོན་དམ་པར་ངོ་བོ་ཉིད་མེད་པའི་ཕྱོགས་བརྟན་
པོར་མཛད་པས་ཐར་པ་འདོད་པ་རྣམས་ཀྱིས་ཆོས་ཐམས་ཅད་བདེན་སྟོང་འདི་ཁོ་ན་ཁས་བླང་
བར་བྱའོ་ཞེས་བར་སྐབས་ཀྱི་ཚིགས་སུ་བཅད་པས་གནས་པའི་ཕྱོགས་འཆད། ཌ་ཤི་ཡྰ
གཉིས་པ་ལ། གཞི་དངོས་པོའི་གནས་ལུགས། དེ་རྟོགས་པའི་ལྟ་བ། ལྟ་བ་གོམས་པའི་
འབྲས་བུའོ། །དང་པོ་ནི། ཁམས་རང་བཞིན་གྱིས་རྣམ་པར་དག་པ་འདི་ལ་ཆོས་ཅན། བདེན་

འཛིན་གཉིས་ཀྱི་ཞེན་ཡུལ་དང་། སྒྲིབ་པ་བདེན་གྲུབ་སྔར་ཡོད་གསར་དུ་བསལ་བར་བྱ་བ་ཅི་
ཡང་མེད་དེ། དེ་དག་དང་པོ་ནས་ཡོད་མ་མྱོང་བའི་ཕྱིར། བདག་མེད་གཉིས་སྔར་མེད་གསར་
དུ་བཞག་པར་བྱ་བ་ཅུང་ཟད་ཀྱང་མེད་དེ། དང་པོ་ནས་བདག་གཉིས་ཀྱིས་དབེན་པའི་རང་
བཞིན་ཡིན་པའི་ཕྱིར། གཉིས་པ་ནི་ཡང་དག་པ་བདག་གཉིས་སུ་མ་གྲུབ་པའི་སྟོང་པ་ཉིད་ལ་
རྟོགས་པའི་ལྟ་བ་ཆོས་ཅན། ཡང་དག་པའི་ལྟ་བ་ཡིན་ཏེ། གནས་ལུགས་རྟོགས་པའི་ལྟ་བ་ཡིན་
པའི་ཕྱིར། གསུམ་པ་ནི། ཐབས་ཀྱིས་ཟིན་པར་བྱས་ཏེ་ཡང་དག་པའི་དོན་མངོན་སུམ་དུ་མཐོང་
ནས་བསྒོམ་པ་ཆོས་ཅན། དགོས་པ་ཡོད་དེ། སྒྲིབ་པ་གཉིས་ལས་རྣམ་པར་གྲོལ་བ་སངས་རྒྱས་
ཐོབ་པའི་ཆེད་དུ་ཡིན་པའི་ཕྱིར། གསུམ་པ་འགྲེལ་པ་ནི། གཟུགས་ལ་སོགས་བརྟེན་ཅིང་འབྲེལ་
བར་འབྱུང་བ་ཀུན་རྫོབ་ཏུ་ཡང་དག་པར་ཏེ་རང་གི་མཚན་ཉིད་ཀྱིས་ཡོད་པའི་ངོ་བོ་ཉིད་འདི་ལ་
ཆོས་ཅན། རྣམ་མཁྱེན་ཐོབ་པར་འདོད་པ་འདི་རྣམས་ཀྱིས་དོན་དམ་པར་རང་བཞིན་མེད་པ་ལ་
སོགས་པའི་ངོ་བོར་བརྟག་ཅིང་སྒོམ་པར་བྱ་སྟེ། གང་གི་ཕྱིར་ན། བདེན་པའི་དངོས་པོར་མངོན་
པར་ཞེན་པ་མ་སྤངས་པ་ལས་གྲོལ་བར་མི་འཐད་པ་དེའི་ཕྱིར། གཞི་ཀུན་རྫོབ་པའི་གནས་
ལུགས་བདེན་གཉིས་ཟུང་འབྲེལ་དུ་ཁས་བླང་བར་བྱ་སྟེ། ཆོས་གང་ལ་ཡང་ཐ་སྙད་དུ་མེད་དོ་
ཞེས་སྐུར་པ་འདེབས་པའི་ངོ་བོས་བསལ་བ་དང༌། དོན་དམ་པར་ཡོད་དོ་ཞེས་སྒྲོ་འདོགས་པའི་
ངོ་བོས་བཞག་པར་མ་བྱས་པར་དོན་དམ་དུ་མེད་ཅིང་། ཐ་སྙད་དུ་ཡོད་པར་ཤེས་པར་བྱ་བའི་
ཕྱིར། དེ་ལྟར་གོམས་པར་བྱས་པས་དེ་ཁོ་ན་ཉིད་མངོན་སུམ་དུ་མཐོང་ན་རྣམ་པར་གྲོལ་བར་
འགྱུར་ཏེ། སྒྱུ་མའི་གླང་པོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་བཞིན་དུ་བརྫུན་པའི་
གཉེན་པོས་བརྫུན་པའི་སྤང་བྱ་ཕྱིན་ཅི་ལོག་ལྡོག་པའི་ཕྱིར། 
གསུམ་པ་མཐོང་ལམ་རྩེ་སྦྱོར་རང་གི་ངོ་བོ་ལ། དངོས་དང་། སྤངས་པ་ལ་དབང་བྱེད་པའོ། །
དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་མདོས་དངོས་སུ་མ་ཟིན་པའི་
ཚིགས་བཅད་གསུམ་བྱང་ཆུབ་ཆེན་པོའི་ཞར་ལ་འོངས་པ་བརྗོད་ནས་རྣལ་མ་སྟེ་དཀྱུས་མ་མཐོང་

{
བའི་ལམ་ཉིད་འཆད། གཉིས་པ་ནི། སྦྱིན་པ་ལ་སོགས་པ་ཕར་ཕྱིན་རེ་རེ་ནི་ཕར་ཕྱིན་དྲུག་པོ་དེ་
དག་ཕན་ཚུན་བསྡུས་པ་གང་ཡིན་པ་སྐད་ཅིག་གཅིག་པའི་སྡུག་བསྔལ་ལ་ཆོས་ཤེས་པའི་བཟོད་
པ་ཡིས་བསྡུས་པ་བར་ཆད་མེད་ལམ་དེ་ཆོས་ཅན། སྐབས་འདིར་མཐོང་བའི་ལམ་རྩེ་སྦྱོར་ཡིན་
ཏེ། མཐོང་སྤང་རྟོག་པའི་དངོས་གཉེན་བྱེད་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར།
གསུམ་པ་ལ། དངོས་དང་དེའི་བྱེད་པའོ། །དང་པོ་ནི། སྔ་མ་གོ་སྒྲུབ་ཀྱི་སྐབས་བཞིན་དུ་
སྦྱིན་པ་ལ་སོགས་པ་ཕ་རོལ་དུ་ཕྱིན་པ་དྲུག་པོ་དག་སོ་སོར་སྦྱིན་པ་ལ་སོགས་པའི་ངོ་བོ་རེ་རེར་
ཕན་ཚུན་བསྡུས་པ་གང་ཡིན་པ་སྐད་ཅིག་མ་གཅིག་པ་སྡུག་བསྔལ་ལ་ཆོས་ཤེས་པའི་བཟོད་
པས་བསྡུས་པ་ཕར་ཕྱིན་དྲུག་ལ་འཁོར་གསུམ་རྣམ་པར་དག་པས་རབ་ཏུ་ཕྱེ་བ་ལྡོག་པའི་སྒོ་
ནས་རྣམ་པ་སུམ་ཅུ་རྩ་དྲུག་ཅན་སྐྱེས་པ་བར་ཆད་མེད་པའི་ལམ་གང་ཡིན་པ་དེ་ནི་ཆོས་ཅན།
རྩེ་མོའི་མངོན་པར་རྟོགས་པ་སྟོན་པའི་སྐབས་འདིར་མཐོང་བའི་ལམ་རྩེ་སྦྱོར་ཡིན་ཏེ། མཐོང་
སྤང་རྟོག་པའི་དངོས་གཉེན་བྱེད་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་
པ་ནི། མཐོང་ལམ་རྩེ་སྦྱོར་དེ་སྐྱེས་ན་མཐོང་སྤང་རྟོག་པ་དེ་དག་གིས་བསྡུས་པའི་རྣམ་པར་རྟོག་
པ་སྐྱེད་པར་བྱེད་པའི་བག་ཆགས་ཀྱི་ཉོན་མོངས་པ་བརྒྱ་རྩ་བརྒྱད་སྤངས་པ་རྟེན་ཅིང་འབྲེལ་
པར་འབྱུང་བའི་ཆོས་ཉིད་ཀྱིས་འཐོབ་སྟེ། རྩེ་སྦྱོར་དེའི་བཟུང་བ་དང་འཛིན་པའི་རྣམ་པར་རྟོག་
པ་བརྒྱ་རྩ་བརྒྱད་ཟད་པར་སྤངས་པའི་ཕྱིར། རྣམ་རྟོག་བརྒྱ་རྩ་བརྒྱད་ཡོད་དེ། འདོད་པ་དང༌།
གཟུགས་དང་། གཟུགས་མེད་པའི་ཁམས་ཀྱི་དབྱེ་བས་རྣམ་པར་རྟོག་པ་བཞི་པོ་སོ་སོར་རྣམ་
པ་དགུ་དགུ་ཡོད་པ་ཉིད་ཀྱིས་ཕྱིར།
གཉིས་པ་སྤངས་པ་ལ་དབང་བྱེད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི་
མཐོང་ལམ་རྩེ་སྦྱོར་དེ་ལ་དབང་དུ་བྱ་བའི་ཕྱིར། རྩེ་མོ་དེ་ཉིད་ཡང་དང་ཡང་དུ་བསྒོམ་པར་བྱེད་
དོ་ཞེས་བར་སྐབས་ཀྱི་ཚིགས་སུ་བཅད་པ་གསུངས་པ། གཉིས་པ་ནི། མཐོང་ལམ་རྩེ་སྦྱོར་གྱིས་
སྤང་བྱ་སྤོང་ཚུལ་བསྟན་ཟིན་པ་དེ་ནས་མཐོང་ལམ་རྩེ་སྦྱོར་བསྟན་ཟིན་པ་བསྒོམ་པའི་རྣལ་འབྱོར་

པ་ཆོས་ཅན། སྤངས་པ་ལ་དབང་བྱེད་པའི་བྱེད་ལས་དང་ལྡན་ཏེ། མཉམ་གཞག་ཏུ་སེང་གེ་
རྣམ་པར་བསྒྲིངས་པའི་ཏིང་ངེ་འཛིན་ལ་སྙོམས་པར་ཞུགས་ནས། རྗེས་ཐོབ་ཏུ་རྟེན་ཅིང་འབྲེལ་
པར་འབྱུང་བ་ལུགས་མཐུན་དང་ལུགས་མི་མཐུན་ལ་རྟོག་པར་བྱེད་པའི་ཕྱིར།
གསུམ་པ་ལ་མཉམ་གཞག་གིས་བསྡུས་པའི་མཐོང་ལམ་རྩེ་སྦྱོར། རྗེས་ཐོབ་ཀྱིས་བསྡུས་
པའི་མཐོང་ལམ་རྩེ་སྦྱོར། དང་པོ་ནི། རྣམ་གྲོལ་ལམ་གྱིས་བསྡུས་པའི་མཐོང་ལམ་རྩེ་སྦྱོར་ཐོབ་
པའི་རྣལ་འབྱོར་པ་ཆོས་ཅན། སེང་གེ་རྣམ་པར་བསྒྱིངས་པ་ལྟ་བུའི་ཏིང་ངེ་འཛིན་ལ་སྙོམས་
པར་ཞུགས་པ་ཡིན་ཏེ། མཐོང་སྤངས་ཉོན་མོངས་པ་དང་ཤེས་བྱའི་སྒྲིབ་པའི་འཇིགས་པ་མེད་
པའི་བདེན་པ་མངོན་རྟོགས་ལ་གནས་པའི་གང་ཟག་ཡིན་པའི་ཕྱིར། གཉིས་པ་ནི། མཉམ་གཞག་
དེ་ལས་དུས་ཕྱིས་རྟེན་ཅིང་འབྲེལ་པར་འབྱུང་བ་ལ་མ་རིག་པའི་རྐྱེན་གྱིས་འདུ་བྱེད་རྣམས་སོ་
ཞེས་བྱ་བ་ལ་སོགས་པ་ནས་སྐྱེ་བའི་རྐྱེན་གྱིས་རྒ་ཤི་ཞེས་པའི་བར་ཀུན་ནས་ཉོན་མོངས་ལུགས་
དང་མཐུན་པ་དང་། རྒ་ཤི་སྐྱེ་བ་ལས་བྱུང་ཞེས་པ་ནས། འདུ་བྱེད་མ་རིག་པ་ལས་བྱུང་ཞེས་པའི་
བར་ཀུན་ནས་ཉོན་མོངས་ལུགས་དང་མི་མཐུན་པ་དང་། མ་རིག་པ་འགགས་པས་འདུ་བྱེད་
འགགས་ཞེས་པ་ནས། སྐྱེ་བ་འགགས་པས་རྒ་ཤི་འགག་གོ་ཞེས་བྱ་བ་ལ་སོགས་པ་རྣམ་བྱང་
ལུགས་དང་མཐུན་པ་དང༌། སྐྱེ་བ་འགགས་པས་རྒ་ཤི་འགགས་ཞེས་པ་ནས། མ་རིག་པ་
འགགས་པས་འདུ་བྱེད་འགགས་ཞེས་པའི་བར་རྣམ་བྱང་ལུགས་དང་མི་མཐུན་པར་ཡང་དག་
པར་རྟོག་གོ །དེ་ལྟར་བརྟགས་པ་ལ་དགོས་པ་ཡོད་དེ། བདེན་བཞི་ཇི་ལྟ་བ་བཞིན་ཁོང་དུ་ཆུད་
པར་བྱ་བའི་ཆེད་ཡིན་པའི་ཕྱིར།

 སྒོམ་ལམ་རྩེ་སྦྱོར། 
༑༑ གསུམ་པ་སྒོམ་ལམ་རྩེ་སྦྱོར་ལ། གཉེན་པོ་བསྒོམ་ལམ་རྩེ་སྦྱོར། སྤང་བྱ་རྟོག་པ། གཉེན་
པོས་སྤང་བྱ་སྤངས་པའི་ཕན་ཡོན་ནོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་
ནི། དེ་ལྟར་མཐོང་བའི་ལམ་རྩེ་སྦྱོར་བརྗོད་ནས་དེའི་རྗེས་སུ་རྟེན་སྒོམ་པའི་ལམ་དེ་འཆད། རྟེན་
ཚད་མས་གྲུབ་པ་སྔོན་དུ་འགྲོ་བ་ཡིན་ན་སྤང་བྱ་མི་མཐུན་པའི་ཕྱོགས་སྤོང་བ་ལ་སོགས་པ་ནི་
གོ་སླ་བའི་ཕྱིར། གཉིས་པ་ལ་མདོ་ལས་བསྟན་ཚུལ། བསྟན་བཅོས་ཀྱིས་བསྡུས་ཚུལ། ཚིག་དོན་
ནོ། །དང་པོ་ནི། མདོ་ལས། མཐར་གནས་སྙོམས་འཇུག་དགུ་ལ་ལུགས་མཐུན་དང་ལུགས་མི་
མཐུན་དུ་སྙོམས་པར་འཇུག་པའི་སྦྱོར་བ་སེང་གེ་རྣམ་བསྒྱིངས་དང་། བར་དུ་གང་ཡང་མ་བཅུག་
པའི་ཡར་སོང་གཅིག་དང་། བསམ་གཟུགས་བརྒྱད་ལ་འགོག་པ་སྤེལ་བའི་ཡར་སོང་གཅིག་དང་།
མཐར་གནས་སྙོམས་འཇུག་དགུ་ལ་འདོད་སེམས་སྤེལ་བའི་མར་འོང་གཅིག་རྣམས་གསུངས་
སོ། །གཉིས་པ་ནི། རྐང་པ་དང་པོ་གཉིས་ཀྱིས་སྦྱོར་པ་སེང་གེ་རྣམ་བསྒྱིངས་དང་། རྐང་པ་ལྷག་
མ་རྣམས་ཀྱིས་མར་འོང་ལ་འདོད་སེམས་སྤེལ་བ་དོན་བསྡུ་དང་བཅས་པ་ཙམ་ཞིག་དངོས་སུ་བསྟན་
ནས་གོང་གི་བར་པ་གཉིས་གོ་སླ་བར་དགོངས་ནས་དོན་གྱིས་འཕངས་སོ། ། 
གསུམ་པ་ནི། བྱང་སེམས་བསྒོམ་ལམ་པ་ཆོས་ཅན། ཐོད་བརྒལ་དུ་ནི་སྙོམས་པར་འཇུག་
པ་ཡིན་ཏེ། སྦྱོར་བ་དང་དངོས་གཞི་གཉིས་ཀྱི་སྒོ་ནས་སྙོམས་པར་འཇུག་པའི་ཕྱིར། དང་པོ་ཡིན་
ཏེ། དང་པོར་འགོག་པ་དང་བཅས་པའི་སྙོམས་འཇུག་དགུར་ལུགས་དང་མཐུན་མི་མཐུན་རྣམ་
པ་གཉིས་སུ་ཡར་སོང་ཞིང་མར་འོངས་ནས་དེའི་རྗེས་སུ་དངོས་གཞི་རྩོམ་པའི་ཕྱིར། དེ་ཆོས་ཅན།
འདོད་པར་གཏོགས་པའི་རྣམ་པར་ཤེས་པ་མཉམ་གཞག་མ་ཡིན་པ་མངོན་དུ་བྱས་པ་ལ་དགོས་
པ་ཡོད་དེ། ཡར་སོང་དང་མར་འོང་ཐོད་བརྒལ་གཉིས་ཀྱི་མཚམས་བཟུང་ནས་མར་འོང་ལ་འདོད་

སེམས་སྤེལ་བའི་ཆེད་ཡིན་པའི་ཕྱིར། 
བྱང་སེམས་སྒོམ་ལམ་པ་ཆོས་ཅན། མཐར་གནས་སྙོམས་འཇུག་དགུ་ལ་མར་འོང་དུ་འདོད་
སེམས་སྤེལ་ནས་སྙོམས་པར་འཇུག་སྟེ། དང་པོར་འགོག་པ་ལ་སྙོམས་པར་ཞུགས་ནས་འདོད་
སེམས་ལ་དེ་ནས་འགོག་པ་གཅིག་པུ་བརྒལ་ནས་སྲིད་རྩེ་ལ། དེ་ནས་འདོད་སེམས་ལ། དེ་ནས་
འགོག་པ་དང་སྲིད་རྩེ་གཉིས་བརྒལ་ནས་ཅི་ཡང་མེད་ལ། དེ་ནས་འདོད་སེམས་ལ། དེ་ནས་སྔ་
མ་གཉིས་དང་ཅི་མང་མེད་གསུམ་བརྒལ་ནས་རྣམ་ཤེས་མཐའ་ཡས་ལ།རྣམ་ཤེས་མཐའ་ཡས་
དང་བཞི་བརྒལ་ནས་ནམ་མཁའ་མཐའ་ཡས་ལ། དེ་ནས་འདོད་སེམས་ལ། ནམ་མཁའ་དང་ལྔ་
བརྒལ་ནས་བསམ་གཏན་བཞི་པ་ལ། དེ་ནས་འདོད་སེམས་ལ། བསམ་གཏན་བཞི་དང་དྲུག་
བརྒལ་ནས་བསམ་གཏན་གསུམ་པ་ལ། དེ་ནས་འདོད་སེམས་ལ། བསམ་གཏན་གསུམ་པ་དང་
བདུན་བརྒལ་ནས་བསམ་གཏན་གཉིས་པ་ལ་དེ་ནས་འདོད་སེམས་ལ། བསམ་གཏན་གཉིས་
པ་དང་བརྒྱད་བརྒལ་ནས་བསམ་གཏན་དང་པོ་ལ། དེ་ནས་འདོད་སེམས་མངོན་དུ་བྱས་ནས་
སྙོམས་པར་འཇུག་པའི་ཕྱིར། ཇི་སྐད་བཤད་པའི་སྙོམས་འཇུག་དེ་ཆོས་ཅན། ཐོད་བརྒལ་གྱི་
སྙོམས་འཇུག་ཅེས་བྱ་སྟེ། བསམ་གཏན་གཟུགས་མེད་བཞི་འགོག་པའི་བར་དུ་སྤེལ་གཞི་དང་
སྤེལ་ཆོས་མི་འདྲ་བར་སྤེལ་ནས་འགྲོ་བའི་སྙོམས་འཇུག་ཡིན་པའི་ཕྱིར།
གསུམ་པ་ལ་སྦྱོར་བ། དངོས་གཞི། མཇུག་བསྡུ་བའོ། །དང་པོ་ནི། བྱང་ཆུབ་སེམས་དཔའ་
སྒོམ་ལམ་པ་རྣམས་ནི་ཆོས་ཅན། ཐོད་བརྒལ་གྱི་སྦྱོར་བ་ལ་སྙོམས་པར་འཇུག་སྟེ། བསམ་གཏན་
དང་པོ་ནས་བཟུང་སྟེ་འགོག་པའི་བར་དུ་ཡར་སོང་ནས་དེའི་འོག་ཏུ་འགོག་པ་ནས་བཟུང་སྟེ་
བསམ་གཏན་དང་པོའི་བར་དུ་འོངས་ནས། དེ་ལྟར་ལུགས་དང་མཐུན་པ་དང་། ལུགས་དང་མི་
མཐུན་པ་རྣམ་པ་གཉིས་ཀྱིས་བསམ་གཏན་བཞི་དང་། གཟུགས་མེད་བཞི་དང་། འགོག་པའི་
མཚན་ཉིད་ཀྱི་སྙོམས་པར་འཇུག་པ་དགུ་ལ་ཡར་སོང་ཞིང་མར་འོངས་ནས་དངོས་གཞི་ལ་འཇུག་
པའི་ཕྱིར། གཞུང་འོག་མ་འདིས་དངོས་གཞི་འདྲེན་པའི་ཆེད་དུ་སྔ་མ་འདས་ཏེ་བརྗོད་པའོ། །

གཉིས་པ་ནི། བྱང་སེམས་བསྒོམ་ལམ་པ་ཆོས་ཅན། ཐོད་བརྒལ་གྱི་དངོས་གཞི་ལ་སྙོམས་
པར་འཇུག་སྟེ། ཡང་བསམ་གཏན་དང་པོ་ལ་སྙོམས་པར་ཞུགས་ཏེ། དེ་ལས་ལངས་ཏེ་འགོག་
པ་ལའོ། །དེ་བཞིན་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་ལས་ལངས་ནས་
འགོག་པ་ལ་སྙོམས་པར་ཞུགས་ཏེ་གནས་པའི་ཕྱིར། བྱང་སེམས་དེ་འགོག་པ་དེ་ལས་ལངས་
ནས་དེ་མ་ཐག་པའི་སྙོམས་པར་འཇུག་པ་སྲིད་རྩེ་ལ་དམིགས་ཏེ་སྙོམས་པར་འཇུག་པའི་རྒྱུ་
མཚན་ཡོད་དེ། དེའི་རྗེས་སུ་འདོད་སེམས་མངོན་དུ་བྱས་ནས་མར་འོངས་ལ་འདོད་སེམས་
སྤེལ་བའི་ཆེད་ཡིན་པའི་ཕྱིར། བྱང་སེམས་བསྒོམ་ལམ་པ་དེས་ཐབས་ལ་མཁས་པའི་སྟོབས་
ཀྱིས་སྲིད་རྩེ་ལས་ལངས་ཏེ་འདོད་པའི་གཟུགས་སྒྲ་སོགས་སྣང་བའི་རྣམ་པར་ཤེས་པ་མཉམ་
པར་མ་གཞག་པ་འདོད་སེམས་དེ་ལྟ་བུ་མངོན་དུ་བྱས་ནས་གནས་པ་ཆོས་ཅན། དགོས་པ་ཡོད་
དེ། འདོད་པ་ན་སྤྱོད་པའི་རྣམ་པར་ཤེས་པ་ཡར་སོང་དང་མར་འོང་གི་མཚམས་ཀྱི་ངོ་བོར་
བཞག་ནས་མར་འོང་རྩོམ་པའི་ཆེད་དུ་ཡིན་པའི་ཕྱིར། དེ་ཆོས་ཅན། དེའི་རྗེས་སུ་བྱ་བ་ཡོད་དེ།
དེའི་འོག་ཏུ་འགོག་པ་ལ། དེ་ནས་མཉམ་པར་མ་གཞག་པ་འདོད་སེམས་ལ། དེའི་འོག་ཏུ་
འགོག་པ་གཅིག་པུ་བོར་ལ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ། དེ་ནས་མཉམ་
པར་མ་བཞག་པ་འདོད་སེམས་ལ། དེ་ནས་འདོད་སེམས་དང་གཉིས་བོར་ལ་ཅི་ཡང་མེད་པའི་
སྐྱེ་མཆེད་ལ། དེ་ནས་མཉམ་པར་མ་གཞག་པ་འདོད་སེམས་ལ། དེ་བཞིན་དུ་འགོག་པ་ནས་
བསམ་གཏན་གཉིས་པའི་བར་བརྒྱད་ཀྱི་བར་དུ་བོར་ནས་བསམ་གཏན་དང་པོ་ལ། དེ་ནས་
མཉམ་པར་མ་གཞག་པ་འདོད་སེམས་ལ་སྙོམས་པར་འཇུག་པའི་ཕྱིར། 
གསུམ་པ་མཇུག་བསྡུ་བ་ནི། དེ་ལྟར་གཅིག་ལ་སོགས་པ་བོར་ནས་འགོག་པའི་སྙོམས་
པར་འཇུག་པ་དང་བསམ་གཏན་དང་པོ་ལ་ཐུག་པའི་བར་དུ་སྤེལ་གཞི་སྤེལ་ཆོས་མི་འདྲ་བའི་
སྒོ་ནས་འོང་བ་དང་། བསམ་གཏན་བཞི་དང་གཟུགས་མེད་བཞི་ལ་འགོག་པ་སྤེལ་ཏེ་འགྲོ་བས་
ན་མི་འདྲ་བར་འགྲོ་བ་ཐོད་བརྒལ་གྱི་སྙོམས་པར་འཇུག་པ་ལ་དབང་བ་ཉིད་ཀྱི་མཚན་ཉིད་

མངོན་དུ་བྱེད་པའི་བྱང་སེམས་ཀྱི་མཁྱེན་པ་ཆོས་ཅན། སྒོམ་ལམ་རྩེ་སྦྱོར་ཡིན་ཏེ། གོང་དུ་སྒྲུབ་
ཟིན་པའི་ཕྱིར། 
གཉིས་པ་སྤང་བྱ་རྟོག་པ་བཤད་པ་ལ། སྤྱིའི་མཚམས་སྦྱར། སོ་སོའི་ངོ་བོ། དོན་བསྡུ་བའོ། །
དང་པོ་ནི། དེ་ལྟར་རྟེན་སྒོམ་པའི་ལམ་རྩེ་སྦྱོར་བརྗོད་ནས་དེ་ལ་སྤང་བྱ་སྤོང་བའི་ཕྱིར་མི་མཐུན་
པའི་ཕྱོགས་རྣམ་པ་བཞི་བརྗོད་དགོས་པས་སོ། ། །
གཉིས་པ་ལ་གཟུང་རྟོག་དང་། འཛིན་རྟོག་གོ །དང་པོ་ལ། འཇུག་པ་གཟུང་རྟོག་དང་། ལྡོག་
པ་གཟུང་རྟོག་གོ །དང་པོ་ལ་མཚམས་སྦྱར་རྩ་བ། འགྲེལ་པའོ། །དང་པོ་ནི། རེ་ཞིག་གཟུང་བའི་
རྣམ་པར་རྟོག་པ་དང་པོ་དགུ་འཆད་དོ། །གཉིས་པ་ནི། ཐེག་ཆེན་གྱི་སྒོམ་སྤང་འཇུག་པ་གཟུང་
རྟོག་ཆོས་ཅན། ཡུལ་གྱི་སྒོ་ནས་དགུ་ཡོད་དེ། མདོར་བསྡུས་པ་དང་། རྒྱས་པའི་གསུང་རབ་ལ་
འཇུག་བྱར་བདེན་པར་ཞེན་པ་ནས་ལེགས་པའི་ལམ་ནི་རྣམ་པ་གསུམ་ལ་ལོངས་སྤྱད་བྱར་བདེན་
པར་ཞེན་པའི་རྣམ་རྟོག་གི་བར་རྣམས་ཡོད་པའི་ཕྱིར། 
གསུམ་པ་ནི། བསྒོམ་སྤང་བཟུང་བའི་རྣམ་པར་རྟོག་པ་དང་པོ་འཇུག་པ་གཟུང་རྟོག་ཆོས་
ཅན། སྒོམ་པའི་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་གནས་སྐབས་ཀྱི་ཡུལ་ཅན་གྱིས་སྤང་
བར་བྱ་བ་རྣམ་པ་དགུ་ཡོད་དེ། ཡུལ་གྱི་སྒོ་ནས་ཕྱེ་བའི་ཁྱད་ཆོས་རྣམ་པ་དགུ་པོ་དེ་སྒོམ་ལམ་
རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་གནས་སྐབས་འདིར་སྤང་བར་བྱ་བ་ཉིད་ཀྱིས་ཕྱིར། དགུ་གང་
ཞེ་ན། བཤད་དུ་ཡོད་དེ། མདོར་བསྡུས་པ་ལ་དགའ་བའི་སེམས་ཅན་རྗེས་སུ་འཛིན་པས་གསུང་
རབ་ཀྱི་ཆོས་མདོར་བསྡུས་པ་བརྗོད་བྱ་དང་བཅས་པ་ལ་འཇུག་བྱར་བདེན་པར་ཞེན་པ་ལྷན་སྐྱེས་
དང༌། རྒྱས་པ་ལ་དགའ་བའི་སེམས་ཅན་རྗེས་སུ་འཛིན་པས་གསུང་རབ་ཀྱི་ཆོས་རྒྱས་པར་
བརྗོད་བྱ་ཞེས་སོགས་སྔ་མ་བཞིན་དང༌། ཇི་སྐད་བཤད་པ་བཞིན་མདོ་རྒྱས་ཀྱི་དོན་ལ་སྒྲུབ་པ་
ནན་ཏན་མི་བྱེད་པས་སངས་རྒྱས་ཀྱིས་མགོན་བྱས་པའི་སྒོ་ནས་བསྟངས་ཏེ་ཡོངས་སུ་མ་བཟུང་
བའི་གཉེན་པོ་ཤེར་ཕྱིན་གྱི་རྣལ་འབྱོར་ཡིད་ལ་བྱེད་པ་ལ་འཇུག་བྱར་ཞེས་སོགས་སྔ་མ་བཞིན་

དང༌། མཐོང་ལམ་ལ་ལྟོས་ཏེ་བྱུང་བ་འགགས་པ་ཉིད་ཀྱིས་སྦྱོར་བའི་ལམ་གྱི་ཡོན་ཏན་དོན་
དམ་པར་མེད་ཅིང་ཐ་སྙད་དུ་ཡོད་པ་ལ་འཇུག་བྱར་ཞེས་སོགས་སྔ་མ་བཞིན་དང་། ཡང་དག་པར་
མཐའ་བཞིར་སྐྱེ་བའི་རྒྱུ་དང་མི་ལྡན་པས་མཐོང་བའི་ལམ་གྱི་ཡོན་ཏན་དོན་དམ་པར་མེད་ཅིང་
ཐ་སྙད་དུ་ཡོད་པ་ལ་འཇུག་བྱར་ཞེས་སོགས་སྔ་མ་བཞིན་དང༌། མ་འོངས་པ་རྫས་སུ་མེད་པ་
ཉིད་ཀྱི་མཐོང་ལམ་གྱི་དུས་ན་ཐེག་ཆེན་སྒོམ་པའི་ལམ་གྱི་ཡོན་ཏན་མེད་པ་ཡིན་ཡང་སྒོམ་ལམ་གྱི་
དུས་ན་ཡོད་པ་ལ་འཇུག་བྱར་ཞེས་སོགས་སྔ་མ་བཞིན་དང༌། གཙང་བདེ་རྟག་བདག་ཏུ་འཛིན་
པའི་ཕྱིན་ཅི་ལོག་ཞི་བ་ཉིད་ལ་སོགས་པས་མྱ་ངན་ལས་འདས་པར་སྦྱོར་བའི་ལམ་ལ་འཇུག་
བྱར་ཞེས་སོགས་སྔ་མ་བཞིན་དང་། སྟོང་ཉིད་གསར་དུ་རྟོགས་པ་མངོན་པར་སྒྲུབ་པ་སྟེ་སྒོམ་
པར་བྱེད་པ་ཉིད་ཀྱིས་མཐོང་བའི་ལམ་ལ་འཇུག་བྱར་ཞེས་སོགས་སྔ་མ་བཞིན་དང༌། དོན་དམ་
པར་རང་བཞིན་མེད་པར་རྟོགས་ཟིན་སྒོམ་པར་བྱེད་པ་ཉིད་ཀྱིས་ཐེག་ཆེན་སྒོམ་པའི་ལམ་ལ་
འཇུག་བྱར་བདེན་པར་ཞེན་པའི་འཛིན་པ་ལྷན་སྐྱེས་རྣམས་སུ་ཡོད་པའི་ཕྱིར། རྟོག་པ་དགུ་པོ་
དེ་ཆོས་ཅན། ཐེག་ཆེན་འཕགས་པའི་སྒོམ་ལམ་སྦྱོར་བ་ཉེར་བསྡོགས་ཀྱིས་སྤང་བྱ་ཡིན་ཏེ། དེའི་
དངོས་ཀྱི་གཞོམ་བྱ་ཡིན་པའི་ཕྱིར། 
གཉིས་པ་ལྡོག་པ་གཟུང་རྟོག་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
གཟུང་རྟོག་དང་པོ་བསྟན་ནས་གཟུང་བའི་རྣམ་པར་རྟོག་པ་གཉིས་པ་འཆད། གཉིས་པ་ནི། ཐེག་
ཆེན་གྱི་སྒོམ་སྤང་གཟུང་རྟོག་གཉིས་པ་ལྡོག་པ་གཟུང་རྟོག་ཆོས་ཅན། གཉེན་པོ་གང་ཡང་རུང་
བས་སྤོང་བ་མ་ཡིན་ཏེ། ཐེག་ཆེན་སྒོམ་པའི་ལམ་གྱིས་བསྡུས་པའི་སེམས་དང་སེམས་བྱུང་འཇུག་
པའི་ཡུལ་ཅན་བར་ཆད་མེད་ལམ་གྱིས་སྤོང་བ་ཡིན་པར་བཞེད་པའི་ཕྱིར། ཐེག་ཆེན་སྒོམ་པའི་
ལམ་བར་ཆད་མེད་ལམ་གྱི་གནས་སྐབས་ལ་སྤང་བར་བྱ་བ་རྣམ་པ་དགུ་ཡོད་པར་ཤེས་པར་བྱ་
སྟེ། བྱང་ཆུབ་ཀྱི་སེམས་མི་སྐྱེ་བ་ལ་སོགས་པ་ལྡོག་ཡུལ་གྱི་སྒོ་ནས་དགུ་ཡོད་པའི་ཕྱིར།
གསུམ་པ་ནི། སྒོམ་སྤང་གཟུང་བའི་རྣམ་པར་རྟོག་པ་གཉིས་པ་ལྡོག་པ་གཟུང་རྟོག་ཆོས་ཅན།

ཐེག་ཆེན་སྒོམ་པའི་ལམ་གྱི་སེམས་དང་སེམས་ལས་བྱུང་བ་འཇུག་པ་བར་ཆད་མེད་པའི་གནས་
སྐབས་ཀྱིས་གཞོམ་བྱ་ཡིན་ཏེ། གནས་སྐབས་དེ་ན་སྤང་བར་བྱ་བ་ཉིད་ཀྱིས་ཕྱིར། དེ་ཆོས་ཅན།
ཡུལ་ཅན་རྣམ་པ་དགུ་ཡོད་དེ། ཡུལ་གྱི་སྒོ་ནས་དགུ་ཡོད་པའི་ཕྱིར། དགུ་པོ་གང་ཞེ་ན། བཤད་
དུ་ཡོད་དེ། ཐབས་ཤེས་རྫོགས་པར་སྟོན་པའི་དགེ་བའི་བཤེས་གཉེན་ལ་སོགས་པ་དང་བྲལ་
བས་དམན་པའི་བྱང་ཆུབ་མ་ཐོབ་བར་དུ་བྱང་ཆུབ་ཀྱི་སེམས་མི་སྐྱེ་བའི་བྱང་སེམས་ལམ་གྱི་
ལྡོག་བྱའི་ཆོས་ལ་ལོངས་སྤྱོད་བྱར་བདེན་པར་ཞེན་པ་དང་། སངས་རྒྱས་ལ་དམིགས་པའི་བསོད་
ནམས་ཁྱད་པར་དུ་འཕགས་པ་མེད་པས་བྱང་ཆུབ་ཀྱི་སྙིང་པོ་ཆོས་སྐུ་ཡིད་ལ་མི་བྱེད་པའི་ཞེས་
སོགས་སྔ་མ་བཞིན་དང་། ཉན་ཐོས་ཀྱི་རིགས་ཅན་ཉིད་ཀྱིས་ཕྱིར་ཉན་ཐོས་དེའི་ཐེག་པ་ཡིད་ལ་
བྱེད་པའི་ཞེས་སོགས་སྔ་མ་བཞིན། རང་སངས་རྒྱས་ཀྱི་རིགས་ཅན་ཉིད་ཀྱིས་ཕྱིར་རང་རྒྱལ་དེའི་
ཐེག་པ་མངོན་དུ་བྱེད་པའི་ཞེས་སོགས་སྔ་མ་བཞིན་དང་། ཤེས་རབ་ཀྱི་ཕ་རོལ་ཏུ་ཕྱིན་པ་ནན་
ཏན་གྱིས་བསྒྲུབ་པ་མེད་པས་ཡང་དག་པར་རྫོགས་པའི་བྱང་ཆུབ་རེ་ཞིག་ཐོབ་བྱར་ཡིད་ལ་མི་
བྱེད་པའི་ཞེས་སོགས་སྔ་མ་བཞིན་དང་། སྟོང་ཉིད་རྟོགས་པའི་ཤེས་རབ་ཀྱིས་མ་ཟིན་པར་མི་
རྟག་སོགས་དམིགས་པ་དང་བཅས་པ་ཉིད་ཀྱིས་ཤེར་ཕྱིན་གྱི་གཟུགས་བསྒོམ་པའི་ཞེས་སོགས་
སྔ་མ་བཞིན་དང་། གནས་ལུགས་ཀྱི་དོན་དམིགས་པ་མེད་པ་ཉིད་ཀྱིས་གནས་ལུགས་ཀྱི་དོན་སྒོམ་
པ་མེད་པའི་ཞེས་སོགས་སྔ་མ་བཞིན་དང་། གནས་ལུགས་ཀྱི་དོན་དམིགས་པ་ཡང་མེད་པས་
དེ་སྒོམ་པ་ཡང་མེད་པ་དང༌། མི་རྟག་པ་སོགས་མི་དམིགས་པ་ཡང་མེད་པས་མི་རྟག་པ་སོགས་
བསྒོམ་པ་མེད་པ་ཡང་མ་ཡིན་པའི་ཞེས་སོགས་སྔ་མ་བཞིན་དང་། གནས་ལུགས་ཀྱི་དོན་ལ་
ཕྱིན་ཅི་ལོག་ཏུ་མངོན་པར་ཞེན་པས་གནས་ལུགས་ཀྱི་དོན་ཇི་ལྟ་བ་བཞིན་མ་ཡིན་པ་ཉིད་ལ་
ཞེན་པའི་བྱང་སེམས་ལམ་གྱི་ལྡོག་བྱའི་ཆོས་ལ་ལོངས་སྤྱད་བྱར་བདེན་པར་ཞེན་པ་རྣམས་སུ་
ཡོད་པའི་ཕྱིར། རྟོག་པ་དགུ་པོ་ཆོས་ཅན། ཐེག་པ་ཆེན་པོ་སྒོམ་པའི་བར་ཆད་མེད་ལམ་གྱིས་སྤང་
བྱ་ཡིན་ཏེ། དེའི་དངོས་ཀྱི་གཞོམ་བྱ་ཡིན་པའི་ཕྱིར། 

གཉིས་པ་འཛིན་རྟོག་བཤད་པ་ལ། རྫས་འཛིན་རྟོག་པ་དང་། བཏགས་འཛིན་རྟོག་པའོ། །
དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་གཟུང་རྟོག་གཉིས་པ་བསྟན་
ནས། འཛིན་པའི་རྣམ་པར་རྟོག་པ་དང་པོ་དེ་འཆད། གཉིས་པ་ནི་སྒོམ་སྤྲང་འཛིན་པར་བྱེད་པ་
དང་པོ་རྫས་འཛིན་རྟོག་པ་ཆོས་ཅན། རྣམ་པ་དགུར་ཤེས་པར་བྱ་བར་ཡུམ་གྱི་མདོ་ལས་བསྒྲགས་
པ་ཡིན་ཏེ། སེམས་ཅན་དུ་བཏགས་པའི་སྤྱོད་ཡུལ་སོ་སོ་སྐྱེ་བོ་སོགས་ལ་ལོངས་སྤྱོད་བྱེད་དུ་
བདེན་པར་ཞེན་པའི་རྟོག་པ་སོགས་ཡུལ་གྱི་སྒོ་ནས་དབྱེ་བ་དགུ་ཡོད་པའི་ཕྱིར། 
གསུམ་པ་ནི། སྔ་མ་མཐོང་སྤང་རྟོག་པ་བཞིན་དུ་སྒོམ་སྤང་འཛིན་པར་རྣམ་པར་རྟོག་པ་ཆོས་
ཅན། སྒོམ་པའི་ལམ་གྱི་སྦྱོར་བའི་གནས་སྐབས་ཀྱི་ཡུལ་གྱི་སྒོ་ནས་དབྱེ་ན་སྤང་བར་བྱ་བ་རྣམ་
པ་དགུ་ཡོད་དེ། ཁྱོད་དགུ་པོ་སྒོམ་ལམ་དེའི་གཞོམ་བྱ་ཡིན་པའི་ཕྱིར། དགུ་པོ་གང་ཞེ་ན། རང་
དབང་བའི་རྫས་སུ་ཡོད་པར་མི་སྐྱེ་བས་སེམས་ཅན་དུ་བཏགས་པའི་གང་ཟག་རྫས་ཡོད་དུ་
འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རྟོག་པ་དང༌། བློ་ལ་སྣང་བ་
ཙམ་དུ་ཟད་པའི་ཕྱིར་ཕུང་སོགས་ལ་ཆོས་སུ་བཏགས་པའི་གང་ཟག་རྫས་ཡོད་དུ་འཛིན་པ་ལ་
དམིགས་པ་སོགས་སྔར་བཞིན་དང་། གཞི་ལམ་རྣམ་པ་གསུམ་ཐམས་ཅད་དུ་འཇལ་བྱེད་དུ་འགྲོ་
བའི་ཕྱིར། རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་ཆོས་ཐ་སྙད་དུ་ཡོད་པས་སྟོང་པ་
མ་ཡིན་པ་ཉིད་ལ་བརྟགས་པའི་གང་ཟག་རྫས་ཡོད་དུ་འཛིན་པ་ལ་དམིགས་པ་སོགས་སྔར་
བཞིན་དང་། རྣམ་པ་ཐམས་ཅད་དུ་མངོན་པར་ཞེན་པ་མ་སྤངས་པས་ཆོས་ལ་བདེན་པར་ཆགས་
པའི་གང་ཟག་རྫས་ཡོད་དུ་འཛིན་པ་ལ་དམིགས་པ་སོགས་སྔར་བཞིན་དང་། དོན་དམ་པར་ངོ་
བོ་ཉིད་མེད་པར་རྟོགས་པས་གནས་ལུགས་ཀྱི་ཆོས་རབ་ཏུ་རྣམ་པར་འབྱེད་པའི་གང་ཟག་རྫས་
ཡོད་དུ་འཛིན་པ་ལ་དམིགས་པ་སོགས་སྔར་བཞིན་དང༌། ཆེད་དུ་བྱ་བ་ཆེན་པོ་གསུམ་ཐོབ་བྱར་མི་
བྱེད་པས་སྡུག་བསྔལ་ཞི་བའི་དངོས་པོའི་ཆེད་དུ་བྱ་བ་བྱེད་པའི་གང་ཟག་རྫས་ཡོད་དུ་འཛིན་
པ་ལ་དམིགས་པ་སོགས་སྔར་བཞིན་དང་། གཟུགས་ལ་སོགས་པ་ལ་དོན་དམ་པར་མི་དམིགས་

པར་རྟོགས་པས་ཐེག་པ་གསུམ་གྱིས་ངེས་པར་འབྱུང་བའི་གང་ཟག་རྫས་ཡོད་དུ་འཛིན་པ་ལ་
དམིགས་པ་སོགས་སྔར་བཞིན་དང༌། ཆོས་ཉིད་ལ་ཡང་དག་པར་རབ་ཏུ་མ་ཞུགས་པ་ཉིད་ཀྱིས་
སྦྱིན་བདག་སོགས་ཀྱི་ཡོན་མ་དག་པའི་གང་ཟག་རྫས་ཡོད་དུ་འཛིན་པ་ལ་དམིགས་པ་ཞེས་
སོགས་སྔར་བཞིན་དང་། སྦྱིན་པ་ལ་སོགས་པར་བདེན་པར་དམིགས་ཏེ་བསྒྲུབས་པས་ཕར་
ཕྱིན་གྱི་སྤྱོད་པ་རྣམ་པར་འཁྲུག་པའི་གང་ཟག་སྔ་མ་ལྟར་ཡོད་པར་འཛིན་པ་ལ་ལོངས་སྤྱོད་
བྱེད་དུ་བདེན་པར་ཞེན་པའི་རྟོག་པ་རྣམས་སུ་ཡོད་པའི་ཕྱིར། 
བམ་པོ་ལྔ་པ་འདི་ནས་འཆད། གཉིས་པ་ལ་མདོར་བསྟན། རྒྱས་བཤད་དོ། །དང་པོ་ལ་
མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་འཛིན་རྟོག་དང་པོ་བསྟན་ནས་འཛིན་
པའི་རྣམ་པར་རྟོག་པ་གཉིས་པ་འཆད། གཉིས་པ་ནི། ཕུང་སོགས་ལ་སེམས་ཅན་དུ་བཏགས་
པ་དང་། དེའི་ཡུལ་ཅན་སྒོམ་པའི་ལམ་དང་སྤང་གཉེན་དུ་འབྲེལ་བ་ཡི་མི་མཐུན་ཕྱོགས་རྫས་
འཛིན་ལས་གཞན་བཏགས་འཛིན་རྟོག་པ་ཆོས་ཅན། རྣམ་པ་དགུ་ཡོད་དེ། ཁྱོད་དགུ་པོ་དེ་སྒོམ་
ལམ་རྩེ་སྦྱོར་དེའི་རྣམ་པར་འཇོམས་བྱ་ཡིན་པའི་ཕྱིར། གསུམ་པ་ནི། ཕུང་པོ་སོགས་ལ་སེམས་
ཅན་དུ་བཏགས་པ་དང་། དེ་རྣམ་པར་བཞག་པའི་རྒྱུ་སྣང་བ་ཙམ་གྱི་ཆོས་ལ་སྐྱེས་བུར་བཏགས་
པར་འཛིན་པ་ལ་ལོངས་སྤྱོད་བྱེད་དུ་བདེན་པར་ཞེན་པའི་ཡུལ་ཅན་བསྒོམ་པའི་ལམ་གྱི་མི་མཐུན་
པའི་ཕྱོགས་འཛིན་པའི་རྣམ་པར་རྟོག་པ་གཉིས་པ་བཏགས་འཛིན་རྟོག་པ་ཆོས་ཅན། སྒོམ་
ལམ་རྩེ་སྦྱོར་དེ་དང་སྤང་གཉེན་དུ་འབྲེལ་པ་རྣམ་པ་དགུ་ཡོད་དེ། དེ་དགུ་སྒོམ་ལམ་རྩེ་སྦྱོར་གྱིས་
ཡང་དག་པར་སྤང་བར་བྱ་བ་ཡིན་པའི་ཕྱིར། 
གཉིས་པ་རྒྱས་བཤད་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཇི་ལྟར་སྒོམ་
སྤང་བཏགས་འཛིན་རྟོག་པ་དགུ་ཡིན་ཞེ་ན། གཉིས་པ་ནི། སྒོམ་སྤང་བཏགས་འཛིན་རྟོག་པ་ཆོས་
ཅན། རྣམ་པ་དགུར་བཞེད་དེ། མཁྱེན་པ་གསུམ་ལ་རྨོངས་པའི་སྒྲིབ་པ་ལ་སྐྱེས་བུར་བཏགས་པར་
འཛིན་པ་ལ་ལོངས་སྤྱོད་བྱེད་དུ་བདེན་པར་ཞེན་པའི་རྟོག་པ་སོགས་དགུ་ཡོད་པའི་ཕྱིར། གསུམ་

པ་ནི། སྔ་མ་བཞིན་དུ་འཛིན་པའི་རྣམ་པར་རྟོག་པ་ཐ་མ་སྒོམ་སྤང་རྟག་འཛིན་རྟོག་པ་ཆོས་ཅན།
སྒོམ་པའི་ལམ་རྩེ་སྦྱོར་གྱི་སེམས་དང་སེམས་ལས་བྱུང་བ་འཇུག་པ་བར་ཆད་མེད་ལམ་པའི་
གནས་སྐབས་ཀྱི་སྤང་བར་བྱ་བ་ཡུལ་ཅན་རྣམ་པ་དགུ་བཞེད་དེ། དགུ་པོ་ལམ་དེས་དངོས་སུ་
གཞོམ་པར་བྱ་བ་ཡིན་པའི་ཕྱིར། དགུ་པོ་གང་ཞེ་ན། བཤད་དུ་ཡོད་དེ། རྣམ་པ་ཐམས་ཅད་བདེན་
སྟོང་དུ་ཡོངས་སུ་མ་ཤེས་པས་རྣམ་པ་ཐམས་ཅད་མཁྱེན་པ་ཉིད་ཀྱི་སྒྲིབ་པ་སྤོང་བ་ལ་ཀུན་ཏུ་
རྨོངས་པ་ལ་སྐྱེས་བུར་བཏགས་པར་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་
ཞེན་པའི་བདེན་འཛིན་དང༌། ལམ་གསུམ་པོ་ཐམས་ཅད་བདེན་སྟོང་དུ་ཡོངས་སུ་མ་ཤེས་པས།
པ་ཤེས་པ་ཉིད་ཀྱི་སྒྲིབ་པ་སྤོང་བ་ལ་ཀུན་ཏུ་རྨོངས་པ་ལ་སྐྱེས་བུར་ཞེས་སོགས་སྔར་བཞིན།ལམ་
གཞི་ཐམས་ཅད་བདེན་སྟོང་དུ་ཡོངས་སུ་མ་ཤེས་པས་ཐམས་ཅད་ཤེས་པ་ཉིད་ཀྱི་སྒྲིབ་པ་སྤོང་
ལ་ཀུན་ཏུ་རྨོངས་པ་ལ་སྐྱེས་བུར་ཞེས་སོགས་སྔར་བཞིན་དང༌། གནས་ལུགས་རྟོགས་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་མ་ཤེས་པས་སྒྲིབ་པ་ཐམས་ཅད་ཞི་བའི་ལམ་ལ་ཀུན་ཏུ་
རྨོངས་པ་ལ་སྐྱེས་བུར་ཞེས་སོགས་སྔར་བཞིན་དང༌། གཟུགས་ལ་སོགས་པའི་ཤེས་བྱ་དང་དེ་
བཞིན་ཉིད་དག་ཆོས་ཅན་དང་ཆོས་ཉིད་དུ་ཡོངས་སུ་མ་ཤེས་པས། དེ་བཞིན་ཉིད་ལ་སོགས་པ་
དང་གཟུགས་ལ་སོགས་པ་མཚུངས་པར་ལྡན་པ་སྟེ་དེ་གཉིས་ངོ་བོ་གཅིག་དང༌། མི་ལྡན་པ་དེ་
གཉིས་ངོ་བོ་ཐ་དད་ལ་ཀུན་ཏུ་རྨོངས་པ་ལ་སྐྱེས་བུར་ཞེས་སོགས་སྔར་བཞིན་དང༌། བདུད་ལ་
སོགས་པའི་རང་གི་ངོ་བོ་སྟོང་པ་ཉིད་དུ་ཡོངས་སུ་མ་ཤེས་པས་ཐེག་པ་ཆེ་ཆུང་གི་ལམ་མི་མཉམ་
པ་ཉིད་ལ་ཀུན་ཏུ་རྨོངས་པ་ལ་སྐྱེས་བུར་བཏགས་པར་ཞེས་སོགས་སྔར་བཞིན་དང་། མི་རྟག་
པ་སོགས་སྟོན་པའི་མདོའི་དོན་ལ་གནས་ལུགས་མཐར་ཐུག་གི་སྒྲ་ཇི་བཞིན་དུ་འཛིན་པ་ཉིད་
ཀྱིས་སྡུག་བསྔལ་ལ་སོགས་པའི་བདེན་པ་བཞིའི་ཆོས་ཉིད་ལ་ཀུན་ཏུ་རྨོངས་པ་ལ་སྐྱེས་བུར་
བཏགས་ཞེས་སོགས་སྔར་བཞིན་དང་། འདོད་ཆགས་ལ་སོགས་པའི་ངོ་བོ་ཉིད་བློ་བུར་བ་དང༌།
སྟོང་པ་ཉིད་དུ་ཡོངས་སུ་མ་ཤེས་པས་ཉོན་མོངས་པའི་རང་བཞིན་ལ་ཀུན་ཏུ་རྨོངས་པ་ལ་སྐྱེས་

བུར་བཏགས་ཞེས་སོགས་སྔར་བཞིན་དང་། གཟུང་བ་དང་འཛིན་པའི་མཚན་ཉིད་རྫས་གཞན་
གྱིས་སྟོང་པར་ཡོངས་སུ་མ་ཤེས་པས་གཟུང་འཛིན་གཉིས་སུ་མེད་པ་ལ་ཀུན་ཏུ་རྨོངས་པ་ལ་
སྐྱེས་བུར་བཏགས་པར་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་
ཞེན་པའི་བདེན་འཛིན་རྟོག་པ་རྣམས་སུ་ཡོད་པའི་ཕྱིར། གསུམ་པ་དོན་བསྡུ་བ་ནི། རྣམ་པར་
རྟོག་པ་བཞིའི་གཉེན་པོ་རྣམ་པ་བཞི་ཡང་དེའི་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་
བྱ་སྟེ། བསྒོམ་པའི་ལམ་གྱི་མི་མཐུན་པའི་ཕྱོགས་རྣམ་པ་བཞི་དག་སྤོང་བ་ཉིད་དུ་གྱུར་པའི་ཕྱིར།
གསུམ་པ་གཉེན་པོས་སྤང་བྱ་སྤངས་པའི་ཕན་ཡོན་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། བྱང་ཆུབ་སེམས་དཔའ་འཕགས་པ་སྒོམ་པའི་ལམ་ལ་གནས་པ་ཆོས་ཅན། ཁྱོད་ལ་
ཐེག་པ་གསུམ་གྱི་རྟོགས་པའི་ཡོན་ཏན་གྱི་རིགས་ཕུན་སུམ་ཚོགས་པ་ཐམས་ཅད་བརྟེན་ཏེ་སྟེ་
བརྟེན་པ་ཡིན་ཏེ། སྔ་མ་མཐོང་ལམ་རྩེ་སྦྱོར་གྱི་སྐབས་སུ་བཤད་པ་བཞིན་དུ་སྒོམ་པའི་སྤང་བྱ་
གཟུང་འཛིན་གྱི་རྣམ་པར་རྟོག་པ་བརྒྱ་རྩ་བརྒྱད་སྤངས་པ་དང་དུས་མཉམ་པ་ཁོ་ནར་རྟོག་པ་དེ་
དག་གིས་བསྡུས་པའི་ཉོན་མོངས་པ་བརྒྱ་རྩ་བརྒྱད་སྤངས་པའི་ཕྱིར། འགྲེལ་ཆེན་ལྟར་ན། ཤེས་
སྒྲིབ་རྟོག་པ་མངོན་གྱུར་དང་ས་བོན་དུས་མཉམ་དུ་སྤངས་པ་ལ་བྱ་སྟེ། ས་བརྒྱད་པ་ཡན་ཆད་
དུ་ཤེས་སྒྲིབ་རྟོག་པ་མངོན་གྱུར་དུ་མི་འབྱུང་ཡང་དེ་སྤངས་པ་མ་ཡིན་ནོ། །གཉིས་པ་ནི། ཐེག་
པ་གསུམ་གྱི་སྤངས་རྟོགས་ཀྱི་འབྲས་བུ་མཆོག་གིས་མཛེས་ཤིང་སྤ་བ་ཡི་སེམས་དཔའ་ཆེན་པོ་
ས་བཅུ་པ་བ་དེ་ལ་ནི་ཆོས་ཅན། རྣམ་པ་ཀུན་ཏུ་འགྲོ་བ་ཡི་བདེ་བ་སྒྲུབ་པའི་ཡོན་ཏན་ཕུན་སུམ་
ཚོགས་པ་ཀུན་རྒྱ་མཚོ་ཆེ་ལ་ཆུ་བོ་བཞིན་དུ་རྣམ་པ་ཀུན་ཏུ་བསྟེན་པར་བྱེད་དེ། དུ་མ་ལ་འཚེ་
བར་བྱེད་པས་ཡམས་ནད་དང་འདྲ་བའི་སྒྲིབ་པ་འདི་རྣམས་ཟད་ནས་ནི་ཡོན་ཏན་དེ་དག་བསྟེན་པ་
ལ་འགལ་རྐྱེན་མེད་ཅིང་མཐུན་རྐྱེན་ཚང་བའི་ཕྱིར། དཔེར་ན་ནད་པ་ནད་ལས་གྲོལ་ནས་ཡུན་
རིང་ལོན་ནས་དགའ་བས་དབུགས་ཕྱིན་པ་ཐོབ་པ་ལྟར་རོ། །གསུམ་པ་ནི། བྱང་ཆུབ་སེམས་
དཔའ་སྒོམ་པའི་ལམ་ལ་གནས་པ་ཐེག་པ་གསུམ་གྱི་སྤངས་རྟོགས་ཀྱི་འབྲས་བུ་རབ་ཀྱི་མཐར་

ཕྱིན་པ་ཐོབ་པ་དེ་དག་གིས་མཛེས་པར་གྱུར་བ་ཆོས་ཅན། ཁྱོད་ལ་སྙིང་རྗེའི་གཞན་གྱི་དབང་
དུ་གྱུར་པས་རྣམ་པ་ཐམས་ཅད་དུ་འགྲོ་བའི་གནས་སྐབས་དང་མཐར་ཐུག་གི་བདེ་བ་བསྐྱེད་
པར་མཁས་པའི་ཡོན་ཏན་ཕུན་སུམ་ཚོགས་པ་ཐེག་པ་གསུམ་གྱིས་བསྡུས་པ་ཐམས་ཅད་རྒྱ་
མཚོ་ཆེན་པོ་ལ་ཆུ་བོ་བཞི་དག་ངང་གིས་འདུ་བ་བཞིན་དུ་རྣམ་པ་ཐམས་ཅད་མངོན་དུ་སོང་ཞིང་
འོང་བའི་རྣམ་པས་བསྟེན་པར་བྱེད་པ་ཡིན་ཏེ། བསྐལ་པ་གྲངས་མེད་དུ་མར་སྒོམ་པའི་ལམ་ལ་
གོམས་པས་ཤེས་སྒྲིབ་གཟུང་འཛིན་གྱི་རྣམ་པར་རྟོག་པའི་རིགས་བཞི་པོ་དུ་མ་ལ་འཚེ་བར་
བྱེད་པ་ཉིད་ཀྱིས་ཡམས་ཀྱི་ནད་དུ་གྱུར་པ་འདི་རྣམས་ཟད་ནས་ཡོན་ཏན་རྫོགས་པའི་མཐུན་
རྐྱེན་ཚང་ཞིང་འགལ་རྐྱེན་གྱི་གེགས་བྱེད་པ་མེད་པའི་ཕྱིར། དཔེར་ན་ནད་པ་ནད་ལས་གྲོལ་བ་
ཡུན་རིང་དུ་ལོན་ནས་དགའ་བས་དབུགས་ཕྱིན་པ་ཐོབ་པ་བཞིན་དུའོ། 
བར་ཆད་མེད་པའི་རྩེ་སྦྱོར། 
བཞི་པ་བར་ཆད་མེད་པའི་རྩེ་སྦྱོར་ལ་དངོས་དང་། ལོག་རྟོག་བསལ་བའོ། །དང་པོ་ལ་བསོད་
ནམས་མང་པོས་མཚོན་ཏེ་བསྟན་པ་དང་། དམིགས་རྣམ་བཤད་པའོ། །དང་པོ་ལ། མཚམས་
སྦྱར། རྩ་བ། འགྲེལ་པའོ། །དང་པོ་ནི། སྒོམ་པའི་ལམ་གྱི་རྩེ་མོ་བཤད་པའི་རྗེས་ལ་བར་ཆད་
མེད་པའི་ཏིང་ངེ་འཛིན་འཆད་དེ། རྩེ་མོ་འདི་ཉིད་སངས་རྒྱས་ཀྱི་བར་ཆད་མེད་པའི་ལམ་ཡིན་
པའི་ཕྱིར། གཉིས་པ་ནི། རྒྱུན་མཐའི་བར་ཆད་མེད་ལམ་པའི་ཏིང་ངེ་འཛིན་དེ་ནི་ཆོས་ཅན། བར་
ཆད་མེད་པའི་རྩེ་མོ་སྦྱོར་བ་ཡིན་ཏེ། རྣམ་པ་ཀུན་མཁྱེན་པ་ཉིད་ཀྱི་རང་བཞིན་སངས་རྒྱས་ཉིད་
ཀྱི་བར་ཆད་མེད་པའི་དངོས་རྒྱུ་མཐར་ཐུག་ཡིན་པའི་ཕྱིར། བར་ཆད་མེད་པའི་རྩེ་སྦྱོར་དེ་རང་
གི་འབྲས་བུ་བསོད་ནམས་མང་པོ་ཉིད་ཀྱིས་ནི་མཚོན་ནས་མདོ་ལས་བསྟན་པ་ཡིན་ཏེ། སྟོང་
གསུམ་སྐྱེ་བོ་ཉན་ཐོས་དང་བསེ་རུའི་རྟོགས་པ་ཕུན་ཚོགས་དང་བྱང་ཆུབ་སེམས་དཔའི་སྐྱོན་

མེད་པའི་ས་དང་པོ་ལ་བཀོད་པའི་དགེ་བ་རྣམས་བསོད་ནམས་མང་བ་དཔེར་མཛད་ནས་དེ་
བས་ཀྱང་བར་ཆད་མེད་པའི་རྩེ་མོའི་འབྲས་བུ་བསོད་ནམས་མང་པོ་ཉིད་ཀྱིས་ནི་མཚོན་ནས་
བསྟན་པའི་ཕྱིར་ཏེ། དངོས་འབྲས་བསོད་ནམས་མང་བས་དངོས་རྒྱུ་བསོད་ནམས་མང་བར་
མཚོན་པའི་ཕྱིར།
གསུམ་པ་ནི། རྒྱུན་མཐའི་བར་ཆད་མེད་པའི་རྩེ་མོ་སྦྱོར་བ་གང་ཡིན་པ་དེ་ནི་ཆོས་ཅན། འདི་
བར་ཆད་མེད་པའི་ཏིང་ངེ་འཛིན་ཅེས་བྱ་སྟེ། ཡང་དག་པར་རྫོགས་པའི་སངས་རྒྱས་ཉིད་ཐོབ་
པའི་སྦྱོར་བ་མཐར་ཐུག་ཡིན་པའི་ཕྱིར། དེ་ཆོས་ཅན། མདོ་ལས་འབྲས་བུ་བསོད་ནམས་མང་
པོས་མཚོན་ནས་བསྟན་པ་ཡིན་ཏེ། གང་ཟག་འགའ་ཞིག་གིས་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ཀྱི་སེམས་ཅན་རྣམས་ཉན་ཐོས་དང་རང་སངས་རྒྱས་དང་བྱང་ཆུབ་སེམས་
དཔའི་སྐྱོན་མེད་པ་ས་དང་པོ་ལ་བཀོད་ནས་བསོད་ནམས་བསྐྱེད་པ་གང་ཡིན་པ་དེ་བསོད་
ནམས་མང་བ་དཔེར་མཛད་ནས། དེ་བས་བར་ཆད་མེད་པའི་རྩེ་མོ་སྦྱོར་བའི་དངོས་འབྲས་སངས་
རྒྱས་ཁྱད་པར་དུ་འཕགས་པར་བསོད་ནམས་མང་བ་ཉིད་ཀྱིས་མཚོན་ནས་བསྟན་པའི་ཕྱིར།
དེའི་དངོས་འབྲས་བསོད་ནམས་མང་སྟེ། རྣམ་པ་ཐམས་ཅད་མཁྱེན་པ་ཉིད་གང་ཡིན་པ་དེ་བར་
ཆད་མེད་པའི་རྩེ་སྦྱོར་གྱི་དངོས་འབྲས་སུ་གྱུར་པའི་སངས་རྒྱས་ཉིད་ཡིན་པའི་ཕྱིར།
གཉིས་པ་དམིགས་རྣམ་བཤད་པ་ལ་དྲི་བ་དང་ལན་ནོ། །དང་པོ་ནི། བར་ཆད་མེད་པའི་
རྩེ་སྦྱོར་དེའི་དམིགས་པ་ལ་སོགས་པ་གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་པ་དམིགས་
པ་ལ་སོགས་པ་གསུངས། གཉིས་པ་ལན་ལ། རྩ་འགྲེལ་གཉིས་ལས། དང་པོ་ནི། བདེན་པའི་
དངོས་མེད་སྒྱུ་མ་ལྟ་བུའི་ཆོས་ཐམས་ཅད་ཆོས་ཅན། བར་ཆད་མེད་པའི་རྩེ་སྦྱོར་འདིའི་དམིགས་པ་
ཡིན་ཏེ། འདིའི་སྒྲོ་འདོགས་བཅད་པར་བྱ་བའི་གཞི་ཡིན་པའི་ཕྱིར། རྒྱུན་མཐའི་སྦྱོར་བའི་ལམ་
གྱིས་བསྡུས་པ་དྲན་པའི་མིང་གིས་བསྟན་པའི་ཐེག་ཆེན་སེམས་བསྐྱེད་ཆོས་ཅན། དེའི་བདག་
པོའི་རྐྱེན་ཡིན་པར་བཞེད་དེ། དེ་སྐྱེས་པ་ལ་རང་དབང་དུ་གྱུར་པའི་རྐྱེན་ཡིན་པའི་ཕྱིར། བར་

ཆད་མེད་རྩེ་ཆོས་ཅན། རང་བཞིན་གྱིས་ཞི་བ་ཉིད་ཀྱི་རྣམ་པ་ཡིན་ཏེ། གནས་ལུགས་མངོན་སུམ་
དུ་རྟོགས་པའི་ཡེ་ཤེས་ཡིན་པའི་ཕྱིར། བར་ཆད་མེད་རྩེའི་དམིགས་རྣམ་འདི་ལ་ནི་བདེན་གཉིས་
འགལ་བར་རབ་ཏུ་སྨྲ་བ་རྣམས་རྒྱུན་མར་རྒོལ་བའི་རྒྱུ་མཚན་ཡོད་དེ། དམིགས་རྣམ་འདི་ཤིན་
ཏུ་ཟབ་པ་ཡིན་པའི་ཕྱིར།
གཉིས་པ་ལ། དངོས་དང༌། གནས་འདི་ཟབ་པར་བསྟན་པའོ། །དང་པོ་ནི། ཆོས་ཐམས་
ཅད་བདེན་པའི་དངོས་པོར་མེད་པ་བར་ཆད་མེད་པའི་ཏིང་ངེ་འཛིན་འདིའི་དམིགས་པའི་རྐྱེན་
ཡིན་ཏེ། དེས་དེ་ལ་དམིགས་པའི་ཕྱིར། རྒྱུན་མཐའི་སྦྱོར་བའི་ལམ་གྱིས་བསྡུས་པ་དྲན་པའི་མིང་
གིས་བསྟན་པའི་ཐེག་ཆེན་སེམས་བསྐྱེད་ཆོས་ཅན། དེའི་བདག་པོའི་རྐྱེན་ཡིན་ཏེ། དེ་བསྐྱེད་པ་ལ་
རང་དབང་དུ་གྱུར་པའི་རྐྱེན་ཡིན་པའི་ཕྱིར། བར་ཆད་མེད་རྩེ་ཆོས་ཅན། རང་བཞིན་གྱིས་ཞི་བ་
ཉིད་ཀྱི་རྣམ་པ་ཡིན་ཏེ། གནས་ལུགས་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། གཉིས་
པ་ནི། བར་ཆད་མེད་པའི་རྩེ་སྦྱོར་གྱི་དམིགས་རྣམ་ཀྱི་གནས་འདི་ལ་ནི་བདེན་གཉིས་འགལ་
བར་རབ་ཏུ་སྨྲ་བ་ཐབས་ལ་མཁས་པ་མ་གཏོགས་པ་རྣམས་ཀྱིས་ཀླན་ཀའི་རྒོལ་བ་བརྒྱུད་མར་
འབྱུང་བའི་རྒྱུ་མཚན་ཡོད་དེ། གནས་འདི་གཏིང་དཔག་དཀའ་བ་ཡིན་པའི་ཕྱིར། ཀླན་ཀའི་རྒོལ་
བ་བརྒྱུད་མར་འབྱུང་བ་བསྟན་པ་འདིས་ནི་བར་ཆད་མེད་རྩེ་འདིའི་དམིགས་རྣམ་ཟབ་པ་ཉིད་
བསྙད་དོ་སྙམ་དུ་དགོངས་པ་ཡིན་ཏེ། བདེན་གཉིས་ཀྱི་རྣམ་དབྱེ་ཤེས་པའི་ཐབས་ལ་མཁས་
པས་ཀླན་ཀ་དེ་དག་གསལ་བར་བྱ་བར་བསྟན་པའི་ཕྱིར།
བསལ་བྱ་ལོག་སྒྲུབ།
གཉིས་པ་བསལ་བྱ་ལོག་རྟོག་བཤད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་
ནི། བར་ཆད་མེད་པའི་ཏིང་འཛིན་གྱི་འོག་ཏུ་བསལ་བྱ་ལོག་པར་རྟོག་པ་འཆད་པའི་རྒྱུ་མཚན་

ཡོད་དེ། བདེན་གཉིས་རྣམ་པར་འབྱེད་པའི་བློའི་ནོར་ཅན་རྣམས་ཀྱིས་དང་པོར་ལོག་པར་རྟོག་
པ་ཇི་ལྟ་བུ་ཞིག་བསལ་བས་ཏིང་ངེ་འཛིན་དེ་བསྐྱེད་པར་བྱ་སྙམ་དུ་དོགས་པ་བཅད་པའི་ཆེད་
ཡིན་པའི་ཕྱིར། གཉིས་པ་ནི། རྣམ་པ་ཀུན་མཁྱེན་པ་ཉིད་དང་བར་ཆད་མེད་རྩེའི་དམིགས་རྣམ་
ལ་བརྟེན་པ་ཅན་བདེན་གཉིས་འགལ་བར་སྨྲ་བ་རྣམས་ཀྱི་ལོག་པར་རྟོག་པ་ཆོས་ཅན།རྣམ་པ
བཅུ་དྲུག་དག་ཏུ་བཞེད་དེ། ཡུལ་གྱི་སྒོ་ནས་དེ་ལྟར་ཡོད་པའི་ཕྱིར། གསུམ་པ་ལ་བསལ་བྱ་ལོག་
རྟོག་བཅུ་དྲུག་ངོས་བཟུང་། དེ་བསལ་ནས་བར་ཆད་མེད་པའི་རྩེ་སྦྱོར་བསྐྱེད་པར་གདམས་པའོ། །
དང་པོ་ནི། སྐྱེ་བོ་བྱང་ཆུབ་སེམས་དཔའ་བདེན་གཉིས་རྣམ་དབྱེའི་ཐབས་ལ་མཁས་པ་མི་ཤེས་
པའི་རབ་ཏུ་སྨྲ་བ་ཉིད་ཐམས་ཅད་ཀྱི་ལོག་པར་རྟོག་པ་ཆོས་ཅན། སུན་འབྱིན་ཡང་དག་པའི་རྒྱུ་
མ་ཡིན་ཏེ། ལེགས་པར་བརྟགས་ན་ཐེ་ཙོམ་གྱི་ངོ་བོ་ཉིད་ལས་མ་འདས་པའི་ཕྱིར་ཏེ། རྣམ་མཁྱེན་
གྱི་དམིགས་པ་དང་བདེན་སྟོང་མི་འགལ་བ་བཞིན་དུ་ཕན་ཚུན་འགལ་བའི་དོན་བསྒྲུབས་པས།
དེ་གཉིས་གཞི་མཐུན་དུ་འདུ་བ་མི་འཐད་པར་བསམ་པ་ཉིད་ཀྱིས་ཕྱིན་ཅི་ལོག་ཏུ་རྟོག་པའི་བློ་
ཡིན་པའི་ཕྱིར། 
༑ ཇི་སྐད་བཤད་པའི་ཡུལ་ཅན་ཉིད་ཀྱིས་བར་ཆད་མེད་རྩེ་དང༌། རྣམ་པ་ཐམས་ཅད་མཁྱེན་
པ་ཉིད་ཀྱི་དམིགས་རྣམ་ལ་བརྟེན་པ་ཅན་གྱི་ལོག་པར་རྟོག་པ་ཆོས་ཅན། རྣམ་པ་བཅུ་དྲུག་ཡོད་
དེ། དམིགས་པའི་སྒོ་ནས་དེ་ལྟར་བརྗོད་པའི་ཕྱིར། བཅུ་དྲུག་པོ་གང་ཞེ་ན་བཤད་དུ་ཡོད་དེ།
བར་ཆད་མེད་རྩེ་དང་རྣམ་མཁྱེན་གྱི་དམིགས་པ་མི་འཐད་པར་ཐལ། འདུས་བྱས་དང་འདུས་
མ་བྱས་ཀྱི་ཁམས་དག་བདེན་པའི་དངོས་པོར་མེད་པ་ཉིད་ཀྱིས་ཕྱིར། ཞེས་དམིགས་པ་ལ་ལོག་
པར་རྟོག་པ། དམིགས་པའི་ངོ་བོ་ཉིད་སྤྲོས་བྲལ་དུ་ངེས་པར་བཟུང་བའི་རྣམ་པ་མི་འཐད་པར་
ཐལ། ཆོས་ཀུན་རྣམ་པ་ཐམས་ཅད་དུ་དོན་དམ་པར་རང་བཞིན་མེད་པའི་ཕྱིར་ཞེས་རྣམ་པ་ལ་
ལོག་པར་རྟོག་པ། རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་མི་འཐད་པར་ཐལ། དངོས་པོ་
དང་དངོས་པོ་མེད་པ་དོན་དམ་པར་མི་དམིགས་པའི་ཕྱིར། ཞེས་འབྲས་བུ་ལ་ལོག་པར་རྟོག་པ།

ཀུན་རྫོབ་དང་དོན་དམ་པའི་བདེན་པ་གཉིས་མི་འཐད་པར་ཐལ། བདེན་པས་སྟོང་པ་དེ་བཞིན་
ཉིད་ཀྱི་ངོ་བོ་ཉིད་ཀྱིས་ཕྱིར། ཞེས་བདེན་གཉིས་ལ་ལོག་པར་རྟོག་པ་གཉིས། ཞི་ལྷག་ཟུང་འབྲེལ་
གྱི་སྦྱོར་བ་མི་འཐད་པར་ཐལ།སྦྱིན་པ་ལ་སོགས་པ་དོན་དམ་པར་མི་དམིགས་པའི་ཕྱིར་ཞེས་
སྤྱོད་པའི་ངོ་བོ་ལ་ལོག་པར་རྟོག་པ། སངས་རྒྱས་དཀོན་མཆོག་མི་འཐད་པར་ཐལ། ཤེས་བྱ་
ལ་བློ་རྒྱས་པའི་རྟོགས་པར་བྱ་བ་དོན་དམ་པར་མེད་པའི་ཕྱིར། ཆོས་དཀོན་མཆོག་མི་འཐད་པར་
ཐལ། ཆོས་རྣམས་མིང་དུ་བཏགས་པ་ཙམ་དུ་ཟད་པའི་ཕྱིར། དགེ་འདུན་དཀོན་མཆོག་མི་འཐད་
པར་ཐལ། གདགས་གཞི་གཟུགས་ལ་སོགས་པ་དོན་དམ་པར་དམིགས་པ་བཀག་པའི་ཕྱིར།
ཞེས་སྤྱོད་པའི་རྟེན་སྐྱབས་འགྲོ་ཡུལ་དང་བཅས་པ་ལ་ལོག་པར་རྟོག་པ། ཐབས་ལ་མཁས་པ་
མི་འཐད་པར་ཐལ། སྦྱིན་པ་ལ་སོགས་པ་དོན་དམ་པར་མི་དམིགས་པའི་ཕྱིར་ཞེས་སྤྱོད་པའི་
ཁྱད་པར་ལ་ལོག་པར་རྟོག་པ། དེ་བཞིན་གཤེགས་པའི་མངོན་པར་རྟོགས་པ་མི་འཐད་པར་
ཐལ། རྟོགས་བྱ་དངོས་པོ་དང་དངོས་པོ་མེད་པ་གཉིས་ཀའི་ངོ་བོ་དོན་དམ་པར་རྟོགས་པ་བཀག་
པའི་ཕྱིར་ཞེས་མངོན་རྟོགས་ལ་ལོག་པར་རྟོག་པ། ཕུང་པོ་རྟག་པ་ལ་སོགས་པར་འཛིན་པ་ཕྱིན་
ཅི་ལོག་པ་བཞི་མི་འཐད་པར་ཐལ། མི་རྟག་པ་ཉིད་ལ་སོགས་པ་ཉིད་ཀྱིས་སྤྲོས་པ་རྣམ་པར་བཞག་
པ་དོན་དམ་པར་མེད་པའི་ཕྱིར་ཞེས་སྤང་བྱ་ལ་ལོག་པར་རྟོག་པ། ལམ་གྱི་ངོ་བོ་མི་འཐད་པར་
ཐལ། ལམ་རྣམ་པར་བསྒོམ་པའི་འབྲས་བུ་དོན་དམ་པར་བྱང་ཆུབ་མངོན་དུ་མི་བྱེད་པའི་ཕྱིར།
ཞེས་ལམ་གྱི་ངོ་བོ་ལ་ལོག་པར་རྟོག་པ། མི་མཐུན་པའི་ཕྱོགས་དང་གཉེན་པོ་དག་གི་དབྱེ་བ་མི་
འཐད་པར་ཐལ། དོར་བར་བྱ་བ་དང་བླང་བར་བྱ་བ་དོན་དམ་པར་མེད་པའི་ཕྱིར། ཞེས་སྤང་གཉེན་
གྱི་རྣམ་དབྱེ་ལ་ལོག་པར་རྟོག་པ། ཆོས་ཀྱི་མཚན་ཉིད་མི་འཐད་པར་ཐལ། མཚན་གཞི་ཆོས་ཅན་
དོན་དམ་པར་མེད་པའི་ཕྱིར་ཞེས་ཆོས་རྣམས་ཀྱི་མཚན་ཉིད་ལ་ལོག་པར་རྟོག་པ། རང་སྤྱིའི་མཚན་
ཉིད་བསྒོམས་པ་མི་འཐད་པར་ཐལ། བསྒོམ་བྱ་རང་དང་སྤྱིའི་མཚན་ཉིད་དོན་དམ་པར་མི་འཐད་
པའི་ཕྱིར། ཞེས་རང་སྤྱིའི་མཚན་ཉིད་བསྒོམ་པ་ལ་ལོག་པར་རྟོག་པ་ཡིན་པའི་ཕྱིར། 

གཉིས་པ་དེ་བསལ་ནས་བར་ཆད་མེད་པའི་རྩེ་སྦྱོར་བསྐྱེད་པར་གདམས་པ་ནི། བྱང་ཆུབ་
སེམས་དཔའ་དགེ་བ་རང་དང་གཞན་གྱི་དོན་ཕུན་སུམ་ཚོགས་པ་འདོད་པ་རྣམས་ཀྱིས་ཆོས་
ཅན། ལོག་རྟོག་བསལ་ནས་བར་ཆད་མེད་ལམ་པའི་ཏིང་འཛིན་བསྐྱེད་པར་བྱ་སྟེ། ཡུལ་བདེན་པ་
གཉིས་ཀ་ལ་བརྟེན་པའི་ཐབས་ལ་མཁས་པས་ཇི་སྐད་བཤད་པའི་ལོག་པར་རྟོག་པ་རྣམ་པ་
སྟོང་དུ་བསལ་བ་སྔོན་དུ་འགྲོ་བའི་བར་ཆད་མེད་རྩེ་དང་རྣམ་མཁྱེན་གྱི་དམིགས་རྣམ་ཕྱིན་ཅི་
མ་ལོག་པར་ངེས་པ་རྣམ་པ་ཐམས་ཅད་དུ་ཡང་དག་པར་བསྐྱེད་ནས་བར་ཆད་མེད་རྩེ་བསྐྱེད་
པར་བྱ་བའི་ཕྱིར། བདེན་གཉིས་ཀྱི་རྣམ་དབྱེ་ལ་མཁས་དགོས་ཏེ། དབུ་མ་པས་ཁས་བླངས་
པའི་ཀུན་རྫོབ་རྟགས་སུ་བཀོད་ནས་དོན་དམ་སུན་འབྱིན་པར་བྱེད་པ་ཀུན་རྫོབ་སྒོ་ཅན་གྱི་
ཀླན་ཀ་ལ་གོ་རིམས་བཞིན་དུ་དོན་དམ་པ་ཁས་བླངས་པའི་སྒོ་ནས་ལན་གདབ་པར་བྱ་དགོས།
དབུ་མ་བའི་དོན་དམ་གྱི་ཁས་བླངས་རྟགས་སུ་བཀོད་ནས་ཀུན་རྫོབ་སུན་འབྱིན་པར་བྱེད་པ་
དོན་དམ་པའི་སྒོ་ཅན་གྱི་ཀླན་ཀ་ལ་ཀུན་རྫོབ་ཁས་བླངས་པའི་སྒོ་ནས་ལན་གདབ་དགོས་ཏེ།
བདེན་གཉིས་འགལ་བའི་ཀླན་ཀ་བརྒྱུད་མར་འབྱུང་བ་དེ་ལ་བདེན་གཉིས་མི་འགལ་བའི་ལན་
གདབ་དགོས་པ་དེ་བས་ན་སྟེ་དེའི་ཕྱིར། སྙིང་པོར་དྲིལ་ན་ཀུན་རྫོབ་སྒོ་ཅན་གྱི་ཀླན་ཀ་དང་། དོན་
དམ་སྒོ་ཅན་གྱི་ཀླན་ཀ་གཉིས་ལ་དབུ་མ་པས་ཕལ་ཆེར་ཁྱབ་མེད་ཀྱི་ལན་བྱེད་པ་ཡིན་ནོ། །
ི་གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་
རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་ལྔ་པའི་རྣམ་པར་བཤད་པའོ། །
མདོ་རྒྱན་གཞུང་ལ་མོས་པའི་བློ་གྲོས་ཀྱིས། །
མཚོན་བྱེད་ཆོས་བརྒྱད་ཀྱིས་ནི་བརྒྱན་པ་ཡི། །
རྩེ་སྦྱོར་བརྗོད་བྱར་བྱེད་པའི་ལེའུ་གང༌། །
 ཚིག་དོན་མ་ལུས་ཇི་བཞིན་གསལ་བར་བཤད། །

གཉིས་པ་བསྟན་པ་རྒྱུ་འབྲས་བཤད་པ་དེ་ལ་གཉིས། བརྟན་པ་ཐོབ་དོན་དུ་སྒོམ་པ་མཐར་
གྱིས་སྦྱོར་དང་། བརྟན་པ་ཐོབ་པ་སྐད་ཅིག་སྦྱོར་རོ། །དང་པོ་ལ་འགྲེལ་བཀོད་པས་མཚམས་
སྦྱར། ལེའུའི་གཞུང་བཤད། སྐབས་བསྡུ་བའོ། །དང་པོ་ནི། རྩེ་སྦྱོར་བཤད་ཟིན་པའི་འོག་ཏུ་
མཐར་གྱིས་པའི་མངོན་པར་རྟོགས་པ་འཆད་པའི་རྒྱུ་མཚན་ཡོད་དེ། རྩེ་མོའི་མངོན་པར་རྟོགས་
པ་ཐོབ་པའི་བྱང་ཆུབ་སེམས་དཔའ་སྐབས་དང་པོ་གསུམ་ནས་བསྟན་པའི་མཁྱེན་གསུམ་གྱི་
རྣམ་པ་སོ་སོ་བ་དང་རྣམ་རྫོགས་སྦྱོར་བའི་སྐབས་སུ་བསྟན་པ་མཁྱེན་གསུམ་གྱི་རྣམ་པ་བསྡུས་
པ་ཉིད་དུ་རྟོགས་པའི་དོན་རྣམས་སྐྱེ་ཚུལ་གྱིས་གོ་རིམས་བཞིན་དུ་ཀླགས་ནས་རྣམ་པར་སྒོམ་
པར་བྱེད་པས་དེའི་ཆེད་དུ་བསྟན་པའི་ཕྱིར། དེ་ལྟར་སྒོམ་པ་ལ་དགོས་པ་ཡོད་དེ། མཁྱེན་གསུམ་
གྱི་རྣམ་པ་ལ་སྒོམ་པ་བརྟན་པོར་བྱ་བའི་ཆེད་ཡིན་པའི་ཕྱིར།
སྦྱིན་པ་ནས་ཤེས་རབ་ཀྱི་ཕར་ཕྱིན་གྱི་བར་དྲུག་པོ་དག་དང་། སངས་རྒྱས་
ལ་སོགས་པ་རྗེས་དྲན་དྲུག་དང༌། དངོས་མེད་ངོ་བོ་ཉིད་
རྟོགས་པ་ཉིད་ཀྱི་མཐར་གྱིས་སྦྱོར་བ། 
གཉིས་པ་ལ། རྩ་བ། འགྲེལ་པའོ། །དང་པོ་ནི། སྦྱིན་པ་ནས་ཤེས་རབ་ཀྱི་ཕར་ཕྱིན་གྱི་བར་
དྲུག་པོ་དག་དང་། སངས་རྒྱས་ལ་སོགས་པ་རྗེས་དྲན་དྲུག་དང་། དངོས་མེད་ངོ་བོ་ཉིད་རྟོགས་
པ་ཉིད་ཀྱིས་ཟིན་པའི་བྱང་འཕགས་ཀྱི་མཁྱེན་པ་ཆོས་ཅན། མཐར་གྱིས་པ་ཡི་བྱ་བར་བཞེད་དེ།
སྦྱིན་སོགས་ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་གོ་རིམས་ངེས་
ཅན་དུ་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ནི། ཆོས་སྔ་མ་བཅུ་གཉིས་
དང་གཟུགས་ལ་སོགས་པའི་ཆོས་ཐམས་ཅད་དོན་དམ་པར་དངོས་པོ་མེད་པའི་ངོ་བོ་ཉིད་དུ་ཁོང་
དུ་ཆུད་པས་མཁྱེན་གསུམ་གྱི་རྣམ་པ་རིམ་ཅན་དུ་རྟོགས་པའི་བྱ་བ་གང་ཡིན་པའི་བྱང་སེམས་

ཀྱི་མཁྱེན་པ་ཆོས་ཅན། འདིར་མཐར་གྱིས་པའི་ཕྱེ་བར་བཞེད་དེ། རྟགས་རྩ་བ་བཞིན་ནོ། །
མཁྱེན་གསུམ་གྱི་རྣམ་པ་རིམ་ཅན་དུ་བསྒོམ་པའི་ཚེ་ཕར་ཕྱིན་དྲུག་གིས་ཟིན་པའི་སྒོ་ནས་བསྒོམ་
པར་བྱ་བ་ཡིན་ཏེ། སྦྱིན་པའི་འཁོར་གསུམ་རྣམ་པར་དག་པས་རབ་ཏུ་ཕྱེ་བ་སྦྱིན་པའི་ཕ་རོལ་
ཏུ་ཕྱིན་པ་ལ་སོགས་པ་དྲུག་རྣམ་པ་ཐམས་ཅད་དུ་ཡོངས་སུ་རྫོགས་པས་ས་བཅུ་ཡང་དག་པར་
སྒྲུབ་པར་བྱེད་པ་ངེས་ཟིན་པའི་སྒོ་ནས་སྒོམ་དགོས་པའི་ཕྱིར། ས་བཅུ་རྫོགས་པ་ལ་ཕར་ཕྱིན་
བཅུ་རྫོགས་དགོས་པ་མ་ཡིན་ནམ་ཞེ་ན། དེའི་སྐྱོན་མེད་དེ། ཐབས་མཁས། སྨོན་ལམ། སྟོབས།
ཡེ་ཤེས་ཀྱི་ཕ་རོལ་ཏུ་ཕྱིན་པ་བཞི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ནང་དུ་འདུས་པའི་ཕྱིར།
སངས་རྒྱས་རྗེས་དྲན་གྱིས་ཟིན་པའི་སྒོ་ནས་སྒོམ་པར་བྱ་བ་ཡིན་ཏེ། གོ་རིམས་བཞིན་དུ་ངེས་
པར་འབྱེད་པའི་ཆ་དང་མཐུན་པ་བརྗོད་པར་བྱེད་པ་དྲན་པ་ཉེ་བར་བཞག་པ་ལ་སོགས་པ་དང་
མཐོང་བའི་ལམ་བརྗོད་པར་བྱེད་པ་བྱང་ཆུབ་ཀྱི་ཡན་ལག་གི་རྣམ་པ་དང་སྒོམ་པའི་ལམ་བརྗོད་
པར་བྱེད་པ་འཕགས་པའི་ལམ་ཡན་ལག་བརྒྱད་པ་སྟེ་རྒྱུའི་སྒོ་ནས་སངས་རྒྱས་རྗེས་དྲན་རྣམ་
པ་གསུམ་པོ་དོན་དམ་པར་དྲན་པ་མེད་ཅིང་ཐ་སྙད་དུ་མཚན་ཉིད་ཇི་ལྟ་བ་བཞིན་དུ་དྲན་པས་
ཟིན་པའི་སྒོ་ནས་སྒོམ་པར་བྱ་བ་ཡིན་པའི་ཕྱིར། ཆོས་རྗེས་སུ་དྲན་པས་ཟིན་པའི་སྒོ་ནས་བསྒོམ་
པར་བྱ་བ་ཡིན་ཏེ། སྔ་མ་དེ་བཞིན་དུ་དགེ་བ་དང་མི་དགེ་བ་དང་ལུང་དུ་མ་བསྟན་པའི་ཆོས་སྟོང་
ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྒོམ་པར་བྱ་བ་ཡིན་པའི་ཕྱིར། དགེ་འདུན་
རྗེས་སུ་དྲན་པའི་སྒོ་ནས་བསྒོམ་པར་བྱ་བ་ཡིན་ཏེ། སྔ་མ་བཞིན་དུ་བྱང་ཆུབ་སེམས་དཔའ་
འཕགས་པ་ཕྱིར་མི་ལྡོག་པའི་དགེ་འདུན་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་
སྒོམ་པར་བྱ་བ་ཡིན་པའི་ཕྱིར། ལྷག་མ་གསུམ་དྲན་པའི་སྒོ་ནས་སྒོམ་པར་བྱ་བའང་ཡིན་ཏེ། སྔ་
མ་དེ་བཞིན་དུ་ཉེས་སྤྱོད་ལས་ལྡོག་པར་མཚོན་པ་ཚུལ་ཁྲིམས་དང་། དགེ་བ་ལ་འཇུག་བར་མཚོན་
པ་གཏོང་བ་དང་། དཔང་པ་ལྷ་རྗེས་སུ་དྲན་པ་རྣམས་སྟོང་ཉིད་རྟོགས་པའི་ཤེས་རབ་ཀྱིས་ཟིན་
པའི་སྒོ་ནས་སྒོམ་པར་བྱ་བ་ཡིན་པའི་ཕྱིར།  

གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་
རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་དྲུག་པའི་རྣམ་པར་བཤད་པའོ། །
གཉིས་པ་བརྟན་པ་ཐོབ་པ་སྐད་ཅིག་སྦྱོར་བཤད་པ་ལ། འབྲེལ་བཀོད་པས་མཚམས་སྦྱར།
ལེའུའི་གཞུང་བཤད། སྐབས་བསྡུ་བའོ། །དང་པོ་ནི། མཐར་གྱིས་སྦྱོར་བའི་རྗེས་སུ་སྐད་ཅིག་
མ་གཅིག་པའི་མངོན་པར་རྫོགས་པར་བྱང་ཆུབ་པ་འཆད་པའི་རྒྱུ་མཚན་ཡོད་དེ། མཐར་གྱིས་
མངོན་པར་རྟོགས་པ་རྣམ་པར་སྒོམ་པ་ནི་གོམས་པ་རབ་ཀྱི་མཐར་ཕྱིན་པ་ན། དེ་དག་ཉིད་སྐད་
ཅིག་མ་གཅིག་གིས་སྒོམ་ནུས་པའི་ཕྱིར། དེ་ལྟར་སྒོམ་ནུས་ཏེ། བྱང་སེམས་དེས་བསྐལ་པ་གྲངས་
མེད་མང་པོར་མཁྱེན་གསུམ་གྱི་རྣམ་པ་ལ་ཤིན་ཏུ་གོམས་པར་བྱས་པའི་ཕྱིར། སྐད་ཅིག་མའི་
སྦྱོར་བ་དེ་ཡང་ཆོས་ཅན། བཞི་ཡོད་དེ། ངོ་བོ་གཅིག་ལ་ལྡོག་པས་ཕྱེ་བའི་མཚན་ཉིད་ཀྱིས་རྣམ་པ་
བཞི་ཡོད་པས་ཏེ་ཡོད་པའི་ཕྱིར།
རྣམ་པར་སྨིན་པ་མ་ཡིན་པའི་སྐད་ཅིག་སྦྱོར། 
གཉིས་པ་ལ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར། རྣམ་པར་སྨིན་པའི་སྐད་ཅིག་
སྦྱོར། མཚན་ཉིད་མེད་པའི་སྐད་ཅིག་སྦྱོར། གཉིས་སུ་མེད་པའི་སྐད་ཅིག་སྦྱོར་རོ། །དང་པོ་ལ་
དངོས་དང་། མཚོན་བྱེད་དོ། དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སྐད་
ཅིག་མའི་སྦྱོར་བ་བཞི་ཡོད་པའི་དང་པོ་རྣམ་པར་སྨིན་པ་མ་ཡིན་པ། ཟག་པ་མེད་པའི་ཆོས་
ཐམས་ཅད་མངོན་དུ་བྱེད་པ་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་
མངོན་པར་རྫོགས་པར་བྱང་ཆུབ་པ་དེ་འཆད། གཉིས་པ་ནི། རྒྱུན་མཐའི་བར་ཆད་མེད་ལམ་
ལ་གནས་པའི་ཐུབ་པའི་རྒྱུད་ཀྱི་སྐད་ཅིག་གཅིག་པ་ཡི་ཡེ་ཤེས་རྟོགས་པ་འདི་ནི་ཆོས་ཅན། རྣམ་

པར་སྨིན་པ་མ་ཡིན་པའི་སྐད་ཅིག་སྦྱོར་དུ་ཤེས་པར་བྱ་སྟེ། ཟག་མེད་རྣམ་པར་སྨིན་པ་མ་ཡིན་
པའི་ཡོན་ཏན་གྱི་རིགས་རྣམས་སྐད་ཅིག་གཅིག་ལ་མངོན་དུ་བྱེད་ནུས་པའི་སེམས་དཔའི་སྦྱོར་
བ་མཐར་ཐུག་ཡིན་པའི་ཕྱིར། དེའི་ཚེ་ཟག་མེད་ཀྱི་ཡེ་ཤེས་གཅིག་མངོན་དུ་བྱས་ན་གཞན་
རྣམས་མངོན་དུ་བྱེད་ནུས་ཏེ། སྦྱིན་པ་ལ་སོགས་པ་རེ་རེས་ཀྱང་ཟག་པ་མེད་པའི་ལམ་གྱི་ཆོས་
ཀུན་བསྡུས་པའི་ཕྱིར། གསུམ་པ་ནི། རྒྱུན་མཐའི་བར་ཆད་མེད་ལམ་ལ་གནས་པའི་ཐུབ་པ་བྱང་
ཆུབ་སེམས་དཔའི་རྟོགས་པ་ནི་ཆོས་ཅན། སྐད་ཅིག་མ་གཅིག་པའི་མངོན་པར་རྫོགས་པར་
བྱང་ཆུབ་པའོ་ཞེས་བྱ་བར་ཤེས་པར་བྱ་སྟེ། ནགས་ཚལ་གྱིས་ཤ་བ་བསྡུས་པ་ལྟ་བུ་མང་པོས་
གཅིག་བསྡུས་པ་འབའ་ཞིག་ཏུ་མ་ཟད་ཀྱི། འོན་ཀྱང་སྦྱིན་པ་ལ་སོགས་པའི་ཡེ་ཤེས་དམིགས་
པར་བྱ་བའི་སྐད་ཅིག་མ་གཅིག་པོ་སྒོམ་པའི་རྒྱུན་མཐའི་ཡེ་ཤེས་དེ་ཉིད་ཀྱིས་སྦྱིན་པ་ལ་སོགས་
པ་ནས་དཔེ་བྱད་བཟང་པོ་བརྒྱད་ཅུའི་བར་གྱི་ཆོས་རྣམས་བསྡུས་ནས་སྒོམ་པའི་སྦྱོར་བ་མཐར་
ཐུག་པ་ཡིན་པའི་ཕྱིར། དེའི་ཚེ་དེ་ལྟར་བསྒོམ་ནུས་ཏེ། དེ་ལྟར་བསྒོམ་པའི་མཐུན་རྐྱེན་ཚང་ཞིང་
འགལ་རྐྱེན་བདེན་གཉིས་ཀྱི་དངོས་པོ་ངོ་བོ་སོ་སོར་ངེས་པར་འཛིན་པའི་ཕྱིན་ཅི་ལོག་མཐའ་
དག་དང་བྲལ་བའི་ངོ་བོས་དེ་ལྟར་ནུས་པའི་ཕྱིར་ཏེ། འཕགས་པ་ལྷའི་ལུགས་ལས་ཆོས་ཐམས་
ཅད་བདེན་པས་སྟོང་པའི་ཆོས་ཀྱི་དབྱིངས་ཀྱི་ངོ་བོར་གཅིག་པ་ལ་དགོངས་ནས། དངོས་གཅིག་
དངོས་པོ་ཀུན་གྱི་ངོ་བོ་ཉིད། །དངོས་ཀུན་དངོས་པོ་གཅིག་གི་ངོ་བོ་ཉིད། །གང་གིས་དངོས་གཅིག་
དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང་། །ཞེས་འབྱུང་བའི་ཕྱིར།
གཉིས་པ་མཚོན་བྱེད་ཀྱི་དཔེ་བཤད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་
ནི། ཡང་ཇི་ལྟར་ན་ཟག་པ་མེད་པའི་ཡེ་ཤེས་གཅིག་དམིགས་ན་ཟག་པ་མེད་པ་ཐམས་ཅད་བསྡུས་
པ་ཡིན་ཞེ་ན། འཇིག་རྟེན་པའི་དཔེའི་སྒོ་ནས་འཆད། གཉིས་པ་ནི། རྒྱུན་མཐའི་ཡེ་ཤེས་སྐད་ཅིག་
མ་གཅིག་གིས་ཟག་མེད་ཀྱི་ཡེ་ཤེས་གཅིག་ཤེས་པ་ན་དེ་ཐམས་ཅད་ཤེས་ནུས་ཏེ། ཇི་ལྟར་སྐྱེས་
བུས་ཟོ་ཆུན་གྱི་རྒྱུད་རྡོག་ཐབས་གཅིག་གིས་སྐྱོད་པ་ན་ཐམས་ཅད་ཅིག་ཅར་འགུལ་བ་ལྟར་གྱི་

དཔེ་དེ་བཞིན་དུ་ཤེས་ནུས་པའི་ཕྱིར། གསུམ་པ་ནི། རྒྱུན་མཐའི་བར་ཆད་མེད་ལམ་ཆོས་ཅན།
སྐད་ཅིག་མ་ཁོ་ན་ལ་ཟག་པ་མེད་པའི་ཡེ་ཤེས་ཀྱི་དམིགས་ན་དེ་དང་རིགས་མཐུན་པ་ཐམས་
ཅད་མངོན་དུ་བྱེད་ནུས་ཏེ། ཐམས་ཅད་སྐད་ཅིག་མ་གཅིག་ལ་མངོན་དུ་བྱེད་ནུས་པར་གྱུར་
ཅིག་སྙམ་པའི་སྔོན་གྱི་སྨོན་ལམ་གྱི་འཕེན་པ་དང༌། ཆོས་ཀྱི་དབྱིངས་ཀྱི་མཐུས་དེ་ལྟར་ནུས་པའི་
ཕྱིར། དཔེར་ན་སྐྱེས་བུ་རྡོག་ཐབས་གཅིག་གིས་བསྐྱོད་ན་བཟོ་བོ་མཁས་པས་སྔོན་བཟོ་ལེགས་
པར་བྱས་པའི་མཐུས་ཟོ་ཆུན་གྱི་རྒྱུད་ཐམས་ཅད་ཅིག་ཅར་དུས་གཅིག་ཏུ་འགུལ་བ་དེ་བཞིན་དུའོ།
རྣམ་པར་སྨིན་པའི་སྐད་ཅིག་སྦྱོར།
གཉིས་པ་རྣམ་པར་སྨིན་པའི་སྐད་ཅིག་སྦྱོར་ལ། མཚམས་སྦྱར། རྩ་བ། འགྲེལ་པའོ། །དང་
པོ་ནི་དེ་ལྟར་སྐད་ཅིག་སྦྱོར་དང་པོ་བསྟན་ནས་གཉིས་པ་རྣམ་པར་སྨིན་པའི་ཆོས་ཉིད་ཀྱི་གནས་
སྐབས་ཀྱི་ཟག་པ་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་
མ་གཅིག་པའི་མངོན་པར་རྫོགས་པར་བྱང་ཆུབ་པ་དེ་འཆད། གཉིས་པ་ནི། གང་གི་ཚེ་དྲི་མ་དང་
བྲལ་བས་ཆོས་དཀར་པོ་ཐམས་ཅད་ཀྱི་རང་བཞིན་ཤེས་རབ་ཀྱི་ཕ་རོལ་ཏུ་ཕྱིན་པ་རྩལ་མེད་དུ་
ཐོབ་པའི་ཟག་མེད་རྣམ་པར་སྨིན་པའི་ཆོས་ཉིད་ཀྱི་གནས་སྐབས་རྒྱུན་མཐའི་ཡེ་ཤེས་སྐྱེས་པ་
དེའི་ཚེ། རྒྱུན་མཐའི་བར་ཆད་མེད་ལམ་ཆོས་ཅན། སྐད་ཅིག་མ་གཅིག་ལ་མངོན་པར་རྫོགས་
པར་བྱང་ཆུབ་པ་ཡིན་ཏེ། བྱང་ཆུབ་སེམས་དཔའི་ཡེ་ཤེས་མཐར་ཐུག་ཡིན་པའི་ཕྱིར། གསུམ་པ་
ནི། གང་གི་ཚེ་རྒྱུན་མཐའི་ཡེ་ཤེས་སྐྱེས་པ་དེའི་ཚེ་སྐད་ཅིག་མ་གཅིག་ཁོ་ན་ལ་རྣམ་པར་སྨིན་
པའི་གནས་སྐབས་སུ་གྱུར་པའི་ཟག་པ་མེད་པ་རྣམས་རྟོགས་པའི་རྒྱུན་མཐའི་བར་ཆད་མེད་
ལམ་གྱི་ཡེ་ཤེས་ནི་ཆོས་ཅན། ཤེས་རབ་ཀྱི་ཕ་རོལ་ཏུ་ཕྱིན་པའི་སྐད་ཅིག་མ་གཅིག་པའི་མངོན་
པར་རྫོགས་པར་བྱང་ཆུབ་པ་གཉིས་པ་ཡིན་ཏེ། རྣམ་པར་སྨིན་པའི་ཡེ་ཤེས་སྐད་ཅིག་མ་གཅིག་

ལ་རྟོགས་པའི་སྦྱོར་བ་མཐར་ཐུག་ཡིན་པའི་ཕྱིར། རྒྱུན་མཐའི་བར་ཆད་མེད་ལམ་དེས་དེ་ལྟར་
ནུས་ཏེ། བྱང་ཆུབ་སེམས་དཔས་བསྐལ་པར་གཉེན་པོ་བདག་མེད་རྟོགས་པའི་ཤེས་རབ་བསྒོམས་
པས་སྒྲིབ་གཉིས་ཀྱི་མི་མཐུན་པའི་ཕྱོགས་ཐམས་ཅད་དང་བྲལ་བས་ན། གཉེན་པོ་རྣམ་པར་
བྱང་བའི་ཕྱོགས་རྣམ་པར་སྨིན་པའི་ཆོས་ཉིད་ཀྱི་གནས་སྐབས་དྲི་མ་ཐམས་ཅད་དང་བྲལ་བས་
དཀར་བའི་ངོ་བོ་ཉིད་དུ་སྐྱེས་པས་དེ་ལྟར་ནུས་པའི་ཕྱིར་ཏེ། དཔེར་ན་རྡུལ་དུ་བ་ཁུག་རྣ་སོགས་ཀྱི་
སྒྲིབ་བྱེད་དང་བྲལ་བས་སྟོན་ཀའི་ཟླ་བའི་འོད་བཞིན་དུའོ།།
མཚན་ཉིད་མེད་པའི་སྐད་ཅིག་སྦྱོར། 
 གསུམ་པ་མཚན་ཉིད་མེད་པའི་སྐད་ཅིག་སྦྱོར་ལ། མཚམས་སྦྱར། རྩ་བ། འགྲེལ་པའོ། །
དང་པོ་ནི། དེ་ལྟར་སྐད་ཅིག་སྦྱོར་གཉིས་པ་བསྟན་ནས། གསུམ་པ་མཚན་ཉིད་མེད་པར་ཆོས་
ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་པར་རྫོགས་
པར་བྱང་ཆུབ་པ་དེ་འཆད། གཉིས་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། མཚན་ཉིད་
མེད་པའི་སྐད་ཅིག་སྦྱོར་ཡིན་ཏེ། ཀུན་བྱང་གིས་ཆོས་རྣམས་དོན་དམ་པར་མཚན་ཉིད་མེད་པ་
ཉིད་དུ་སྐད་ཅིག་མ་ནི་གཅིག་གིས་མངོན་པར་རྟོགས་པའི་ཕྱིར། ཁྱོད་ཀྱིས་དེ་ལྟར་རྟོགས་ནུས་
ཏེ། སྦྱིན་པ་ལ་སོགས་པའི་ཕར་ཕྱིན་དྲུག་གིས་སྤྱོད་པ་ཡིས་ཆོས་ཀུན་རྨི་ལམ་དང་འདྲ་བར་རྟོགས་
པ་ལ་གནས་ནས་གོམས་པའི་སྦྱོར་བ་མཐར་ཐུག་ཡིན་པའི་ཕྱིར། གསུམ་པ་ནི། དེ་ཆོས་ཅན།
སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་གསུམ་པ་ཡིན་ཏེ། སྦྱིན་པ་ལ་སོགས་
པའི་ངོ་བོ་ཉིད་ངེས་པར་རྟོགས་པའི་རྣམ་པ་ཅན་གྱི་སྦྱོར་བ་མཐར་ཐུག་གང་ཞིག །དུས་སྐད་
ཅིག་མ་གཅིག་ཁོ་ནས་ཆོས་ཐམས་ཅད་ཀྱི་དོན་དམ་པར་མཚན་ཉིད་མེད་པའོ་ཞེས་ཀུན་ནས་
ཉོན་མོངས་པ་དང་རྣམ་པར་བྱང་བའི་ཆོས་རྣམས་དོན་དམ་པར་མཚན་ཉིད་མེད་པ་ཉིད་དུ་

ཤེས་པས་ན་སྟེ། དེའི་ཕྱིར། བྱང་སེམས་དེས་དེ་ལྟར་ཤེས་པ་ཡིན་ཏེ། ཉེ་བར་ལེན་པའི་ཕུང་པོ་
ལ་སོགས་པ་སྣང་ལ་དེ་ཁོ་ན་ཉིད་དུ་མེད་པ་རྨི་ལམ་གྱི་ངོ་བོ་ཉིད་ཀྱི་ཆོས་ཐམས་ཅད་ལ་དེ་ལྟར་
གནས་ཤིང་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་སྒྲུབ་པས་གནས་ཏེ་བསྐལ་པར་
གོམས་པར་བྱས་པའི་ཕྱིར་ཏེ། སྔོན་ས་དགུ་པ་མན་ཆད་དུ་ཆོས་ཐམས་ཅད་རྨི་ལམ་ལྟ་བུར་
གོམས་པས་ཚོགས་གཉིས་ཉམས་སུ་མྱོང་བར་བྱས་ནས་རྟོགས་པའི་གནས་སྐབས་ཐོབ་ཅིང་
གོམས་པ་སྔོན་དུ་འགྲོ་བའི་ཕྱིར།
གཉིས་སུ་མེད་པའི་སྐད་ཅིག་སྦྱོར།
བཞི་པ་གཉིས་སུ་མེད་པའི་སྐད་ཅིག་སྦྱོར་ལ། མཚམས་སྦྱར། རྩ་བ། འགྲེལ་པའོ། །དང་
པོ་ནི། དེ་ལྟར་སྐད་ཅིག་སྦྱོར་གསུམ་པ་བསྟན་ནས་བཞི་པ་གཉིས་སུ་མེད་པའི་མཚན་ཉིད་དུ་
ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་མངོན་པར་རྫོགས་པར་བྱང་ཆུབ་པ་དེ་
འཆད། གཉིས་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་
སྦྱོར་ཡིན་ཏེ། གཟུང་འཛིན་གྱི་ཆོས་རྣམས་རྫས་གཉིས་སུ་མེད་པ་ཡི་དེ་ཉིད་སྐད་ཅིག་གཅིག་
གིས་མཐོང་ནུས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དཔེར་ན་རྨི་ལམ་གྱི་
ཁང་ཁྱིམ་དང་ནི་དེ་མཐོང་གི་ཤེས་པ་རྫས་གཉིས་ཀྱི་ཚུལ་དུ་མི་མཐོང་བ་ལྟར་རོ། །གསུམ་པ་
ནི། དེ་ཆོས་ཅན། སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་བཞི་པ་ཡིན་ཏེ།
གཟུང་འཛིན་གྱི་ཆོས་ཐམས་ཅད་ཀྱང་རྫས་གཉིས་སུ་མེད་པ་སྐད་ཅིག་མ་གཅིག་ཁོ་ནས་མངོན་
སུམ་དུ་རྟོགས་པས་ན་སྟེ་རྟོགས་ནུས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར།
བྱང་ཆུབ་སེམས་དཔའ་དེས་དེ་ལྟར་རྟོགས་ནུས་པ་ཡིན་ཏེ། གཟུང་འཛིན་གཉིས་སུ་སྣང་བའི་
འཁྲུལ་པའི་བག་ཆགས་དྲུངས་ནས་ཕྱུང་བའི་ཕྱིར་ཏེ། དུས་ཡུན་རིང་མོ་ཞིག་ནས་བར་ཆད་མེད་

པར་གཉིས་སུ་སྣང་བའི་འཁྲུལ་པ་སྤོང་བ་ལ་གོམས་པ་ངང་དུ་གྱུར་བས་མཐར་ཐུག་པའི་ཕྱིར།
དཔེར་ན་གང་གི་ཚེ་རྫས་ཐ་དད་པའི་གཟུང་བ་དང་འཛིན་པའི་ཚུལ་དུ་རྨི་ལམ་གྱི་རི་ཁང་ཁྱིམ་
སོགས་ལ་གཟུང་བ་དོན་གཞན་དང༌། རྨི་ལམ་མཐོང་བ་ལ་རྫས་ཐ་དད་པའི་འཛིན་པར་མི་མཐོང་
བ་དེའི་ཚེ་སྟེ་དེ་བཞིན་དུའོ།
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་
རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་བདུན་པའི་རྣམ་པར་བཤད་པའོ།
གསུམ་པ་ཆོས་སྐུ་རྒྱས་པར་བཤད་པ་ལ་གསུམ། འབྲེལ་བཀོད་པས་མཚམས་སྦྱར། ལེའུའི་
གཞུང་བཤད། སྐབས་བསྡུ་བའོ། །དང་པོ་ནི། སྐད་ཅིག་སྦྱོར་གྱི་རྗེས་སུ་ཆོས་ཀྱི་སྐུ་འཆད་པའི་
རྒྱུ་མཚན་ཡོད་དེ། ཆོས་ཐམས་ཅད་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་
པའི་སྦྱོར་བ་རྣམ་པར་བསྒོམ་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་
བྱང་ཆུབ་པ་འབྱུང་བ་ཡིན་ཏེ་དེའི་ཕྱིར། ཆོས་ཀྱི་སྐུ་དེ་ཡང་ཆོས་ཅན། རྣམ་པ་བཞི་ཡིན་ཏེ། ངོ་བོ་
ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པའི་ཕྱིར། ཀ་རྟ་ཆ་1པེ་མའོ19
གཉིས་པ་ལ། སྐུའི་རྣམ་གཞག་དང་མཛད་པ་འཕྲིན་ལས་སོ། །དང་པོ་ལ། ངོ་བོ་ཉིད་ཀྱི་སྐུ།
ཡེ་ཤེས་ཆོས་ཀྱི་སྐུ། ལོངས་སྤྱོད་རྫོགས་པའི་སྐུ། མཆོག་གི་སྤྲུལ་པའི་སྐུའོ། །  
ངོ་བོ་ཉིད་སྐུ།
དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། སྐུ་བཞིའི་དང་པོ་ངོ་བོ་ཉིད་ཀྱི་
སྐུ་འཆད། གཉིས་པ་ནི། ཐུབ་པའི་ངོ་བོ་ཉིད་ཀྱི་སྐུ་ནི་ཆོས་ཅན། ཁྱད་ཆོས་གསུམ་དང་ལྡན་ཏེ།
ཟག་པ་མེད་པའི་ཆོས་སྡེ་ཚན་ཉེར་གཅིག་པོ་གང་དག་ཐོབ་པར་གྱུར་བ་ལྡན་པའི་ཁྱད་པར།

སྒྲིབ་གཉིས་བག་ཆགས་དང་བཅས་པ་རྣམ་པ་ཀུན་ཏུ་རྣམ་པར་དག་པ་བྲལ་བའི་ཁྱད་པར།
ཟག་པ་མེད་པའི་ཡེ་ཤེས་དེ་དག་གི་རང་བཞིན་བདེན་པས་སྟོང་བའི་མཚན་ཉིད་ཅན་ངོ་བོའི་
ཁྱད་པར་ཏེ་གསུམ་དང་ལྡན་པའི་ཕྱིར།
གསུམ་པ་ལ་དངོས་དང༌། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་ཐ་དད་དུ་བཞག་པའི་
དགོས་པའོ། །དང་པོ་ནི། ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི་ཆོས་ཅན།
ཁྱད་ཆོས་གསུམ་དང་ལྡན་ཏེ། ལྡན་པའི་ཁྱད་པར་དྲན་པ་ཉེ་བར་གཞག་པ་སོགས་པ་ཟག་པ་
མེད་པའི་ཡེ་ཤེས་ཀྱི་བདག་ཉིད་འཇིག་རྟེན་ལས་འདས་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་
ཟག་པ་མེད་པ་དང་། བྲལ་བའི་ཁྱད་པར་དྲི་མ་རྣམས་བློ་བུར་བ་ཡིན་པ་ཉིད་ཀྱིས་སྒྲིབ་གཉིས་
བག་ཆགས་དང་བཅས་པ་རྣམ་པ་ཐམས་ཅད་དུ་རྣམ་པར་དག་ཅིང་དབེན་པ་དང་། ངོ་བོའི་
ཁྱད་པར་དོན་དམ་པར་རང་བཞིན་གྱིས་དབེན་པའི་མཚན་ཉིད་དུ་གྱུར་པ་ཟག་པ་མེད་པའི་ཡེ་
ཤེས་གང་དག་ཡིན་པ་དེ་དག་གི་གནས་ལུགས་ཀྱི་རང་གི་ངོ་བོ་ཉིད་ཡིན་པ་ཉིད་ཀྱིས་དོན་དམ་
པར་སྐྱེ་བ་མེད་པའི་ངོ་བོ་ཉིད་ནི་འདི་ཡིན་ཏེ་ཡིན་པའི་ཕྱིར། དེ་ཆོས་ཅན། རྒྱུས་གསར་དུ་སྐྱེས་
པ་མ་ཡིན་ཏེ། རྒྱུ་རྐྱེན་གྱིས་གསར་དུ་བཅོས་མ་མ་ཡིན་པའི་དོན་གྱིས་ཡིན་པའི་ཕྱིར། དེ་ཆོས་
ཅན། འཇིག་རྟེན་པའི་ལམ་ལ་སོགས་པ་ཐབས་གང་ཡང་རུང་བ་ཙམ་ལས་ཐོབ་པ་མ་ཡིན་ཏེ།
འཇིག་རྟེན་ལས་འདས་པའི་ལམ་གྱིས་འཐོབ་ཀྱི། རྐྱེན་གཞན་གྱིས་བྱས་པ་མ་ཡིན་པས་ཐབས་
ཀྱི་ཆ་རྒྱ་ཆེན་པོས་ཟིན་ཅིང་། རྣམ་པར་ཤེས་པ་སྒྱུ་མ་ལྟ་བུས་ཆོས་ཐམས་ཅད་བདེན་སྟོང་དུ་
རྟོགས་པས་ཐོབ་པ་ཡིན་པའི་ཕྱིར། གཉིས་པ་ནི་ཆོས་ཅན་གྱི་སྐུ་ལྷག་མ་གསུམ་པོ་ཆོས་ཅན།
ངོ་བོ་ཉིད་ཀྱི་སྐུ་དང་ངོ་བོ་ཐ་དད་མ་ཡིན་ཏེ། དོན་དམ་པར་བདེན་པས་སྟོང་པའི་ཆོས་ཉིད་ཀྱི་
ངོ་བོར་གྱུར་པའི་སྐུ་ཡིན་པའི་ཕྱིར་དང་། འཕགས་པ་ལྷའི་ལུགས་ལས། སྟོང་ཉིད་ཅེས་བྱ་ཤེས་
པ་ལས། གཞན་ནི་འགའ་ཡང་ཡོད་མིན་ཏེ། །གང་ཕྱིར་དབེན་པ་དབེན་གྱུར་ལས། །ཐ་མི་དད་
པ་ཉིད་དུ་འདོད། ཅེས་དབེན་པ་ཆོས་ཉིད་དེ་དབེན་གྱུར་སྟོང་གཞི་ཆོས་ཅན་ལས་ངོ་བོ་ཐ་མི་

དད་པར་གསུངས་པའི་ཕྱིར། དེ་དང་ངོ་བོ་ཐ་མི་དད་ཀྱང་། ཁྱེད་གསུམ་ཐ་དད་པར་རྣམ་པར་
བཞག་སྟེ། དེ་དང་ངོ་བོ་ཐ་མི་དད་ཀྱང་ཁྱེད་རྣམས་ཡང་དག་པའི་ཀུན་རྫོབ་ཏུ་སྣང་བ་ཇི་ལྟར་
མོས་པ་ཐ་དད་པས་བཞག་ཅིང་རབ་ཏུ་ཕྱེ་བ་ཡིན་པའི་ཕྱིར། ཐ་དད་པ་གསུམ་དུ་བཞག་པ་ལ་
དགོས་པ་ཡོད་དེ། སངས་རྒྱས་ཁོ་ན་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་
མངོན་སུམ་གྱི་སྤྱོད་ཡུལ་དུ་ཐ་དད་དུ་རྣམ་པར་བཞག་པ་ཡིན་ནོ་ཞེས་བསྟན་པའི་དགོས་པ་
ཡོད་པའི་ཕྱིར། 
 ཡེ་ཤེས་ཆོས་སྐུ། 
གཉིས་པ་ཡེ་ཤེས་ཆོས་སྐུ་བཤད་པ་ལ། དངོས་ཀྱི་དོན་དང་དེའི་ཁྱད་པར་བཤད་པ། དེ་
ལ་རྩོད་པ་སྤང་པའོ། །དང་པོ་ལ། ཡེ་ཤེས་ཆོས་སྐུ་སྐུ་གསུམ་ལས་ཐ་དད་དུ་བསྟན་པ། ཐ་དད་
དུ་མི་འདོད་པ་དགག་པ། ཐ་དད་དུ་འདོད་པ་ལ་རྩོད་པ་སྤང་པའོ། །དང་པོ་ལ། མཚམས་སྦྱར།
རྩ་བ། འགྲེལ་པའོ། །དང་པོ་ནི། དེ་ལྟར་སྐུ་དང་པོ་བསྟན་ནས་སྐུ་གཉིས་པ་ཡེ་ཤེས་ཆོས་ཀྱི་སྐུ་
དོན་དམ་པར་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཟག་པ་མེད་པའི་དྲན་པ་ཉེ་བར་གཞག་
པ་ལ་སོགས་པའི་ངོ་བོ་དེ་འཆད། །
 གཉིས་པ་ནི་ཡེ་ཤེས་ཆོས་སྐུ་ལ་སྡེ་ཚན་ཉི་ཤུ་རྩ་གཅིག་ཏུ་དབྱེར་ཡོད་དེ། བྱང་ཆུབ་ཕྱོགས་
མཐུན་ནས་སངས་རྒྱས་ཀྱི་སའི་མཁྱེན་གསུམ་གྱི་བར་དུ་ཡོད་པའི་ཕྱིར་རོ། །གསུམ་པ་ལ། དབྱེ་
བ་དང་། དེ་དག་ཡེ་ཤེས་ཆོས་སྐུར་བཞག་པའོ། །དང་པོ་ནི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་
ཡོད་ལ། དེ་ཡང་སྡེ་ཚན་དང་པོ་གཉིས་ཡོད་དེ། སངས་རྒྱས་ཀྱི་སའི་དྲན་པ་ཉེ་བར་བཞག་པ་ལ་
སོགས་པ་ནས་འཕགས་པའི་ལམ་ཡན་ལག་བརྒྱད་པའི་བར་བྱང་ཆུབ་ཀྱི་ཕྱོགས་མཐུན་རྣམས་
དང་། སྔ་མ་བཞིན་དུ་བྱམས་པ་ལ་སོགས་པ་ཚད་མེད་པ་བཞི་ཚངས་པའི་གནས་པ་རྣམས་ཡོད་

པའི་ཕྱིར། སྡེ་ཚན་གསུམ་པ་ཡོད་དེ། ནང་རྣལ་འབྱོར་པ་རང་ལ་གཟུགས་ཅན་གྱི་འདུ་ཤེས་
བཞག་པ་དང༌། གཟུགས་ཅན་མ་ཡིན་པར་མིང་བཞིའི་ཕུང་པོ་ཙམ་གྱི་འདུ་ཤེས་བཞག་པས་ཕྱི་
རོལ་གྱི་གཟུགས་རྣམས་ལ་ཆེ་ཆུང་ལ་སོགས་པའི་རྣམ་པར་ལྟ་བ་ཞེས་བྱ་བ་གཟུགས་ཅན་
གཟུགས་ལ་ལྟ་བ་དང་། གཟུགས་མེད་གཟུགས་ལ་བལྟ་བའི་རྣམ་ཐར་གཉིས་དང༌། སྡུག་པའི་
རྣམ་པར་ཐར་པ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་ཞེས་བྱ་བ་
གཅིག་དང༌། རོ་མྱང་གི་སྒྲིབ་པ་ལས་གྲོལ་བའི་ནམ་མཁའ་མཐའ་ཡས། རྣམ་པར་ཤེས་པ་
མཐའ་ཡས་དང༌། ཅི་ཡང་མེད་པ་དང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཅེས་བྱ་བ་
བཞི་དང་། འདུ་ཤེས་དང་ཚོར་བ་རགས་པ་ལས་གྲོལ་བའི་ཆེད་དུ་འདུ་ཤེས་དང་ཚོར་བ་འགོག་
པ་ཞེས་བྱ་བ་གཅིག་སྟེ་དེ་ལྟར་རྣམ་པར་ཐར་པ་མཐར་ཐུག་པ་བརྒྱད་ཡོད་པའི་ཕྱིར། སྡེ་ཚན་
བཞི་པ་དང་ལྔ་པ་ཡོད་དེ། གཟུགས་ཀྱི་ཁམས་ཀྱི་བསམ་གཏན་བཞི་པའི་སྙོམས་འཇུག་དང་
གཟུགས་མེད་པའི་སྙོམས་པར་འཇུག་པ་བཞི་དང་། འགོག་པའི་སྙོམས་པར་འཇུག་པ་ཞེས་བྱ་
བ་མཐར་ཐུག་པའི་མཐར་གྱི་གནས་པའི་སྙོམས་པར་འཇུག་པ་དགུ་དང་། ས་དང་ཆུ་དང་མེ་དང་
རླུང་སྟེ་འབྱུང་བ་ལ་བརྟེན་པ་བཞི་དང༌། སྔོན་པོ་དང་སེར་པོ་དང་དམར་པོ་དང་དཀར་པོ་སྟེ་
འབྱུང་འགྱུར་ལ་བརྟེན་པ་བཞི་དང་། ནམ་མཁའ་དང་རྣམ་པར་ཤེས་པ་ལ་དམིགས་པ་ཞེས་བྱ་
བ་མཐར་ཐུག་པའི་ཟད་པར་རྣམ་པ་བཅུ་ཡོད་པའི་ཕྱིར། སྡེ་ཚན་དྲུག་པ་ཡོད་དེ། རང་ལ་ནང་
གཟུགས་སུ་འདུ་ཤེས་པ་དང༌། གཟུགས་མེད་པར་འདུ་ཤེས་པ་དག་གིས་སོ་སོར་རེ་རེ་ལ་ཡང་
གཟུགས་ཆུང་ངུ་དང་ཆེན་པོའི་རྣམ་པ་བཟང་ངན་དག་ཏུ་ཕྱི་རོལ་གྱི་གཟུགས་རྣམས་ལ་བལྟ་
ཞིང་། གཟུགས་དེ་དག་ཟིལ་གྱིས་མནན་ནས་ཞི་གནས་ཀྱིས་ཤེས་ཤིང་ལྷག་མཐོང་གིས་མཐོང་
ཞེས་བྱ་བ་དབྱིབས་ཟིལ་གནོན་བཞི་དང་། ནང་གཟུགས་མེད་པར་འདུ་ཤེས་པ་དག་ཁོ་ནས།
སྔོན་པོ་དང་སེར་པོ་དང་དམར་པོ་དང་། དཀར་པོ་དག་ཟིལ་གྱི་མནན་ནས་ཞི་གནས་ཀྱིས་ཤེས་
ཤིང་ལྷག་མཐོང་གིས་མཐོང་ཞེས་བྱ་བ་ཁ་དོག་ཟིལ་གནོན་རྣམ་པ་བཞི་སྟེ། དེ་ལྟར་ཟིལ་གྱིས་

གནོན་པའི་སྐྱེ་མཆེད་མཐར་ཐུག་པ་རྣམ་པ་བརྒྱད་ཡོད་པའི་ཕྱིར།
སྡེ་ཚན་བདུན་པ་བརྒྱད་པ་དགུ་པ་བཅུ་པ་རྣམས་ཡོད་དེ། དེ་བཞིན་གཤེགས་པའི་ཉོན་
མོངས་མེད་པའི་ཏིང་ངེ་འཛིན་གྱི་མཐུས་སེམས་ཅན་ཕ་རོལ་གྱི་རྒྱུད་དུ་གཏོགས་པའི་ཉོན་མོངས་
པའི་དགྲའི་རྒྱུན་དྲུངས་འབྱིན་པའི་ཏིང་ངེ་འཛིན་ཞེས་བྱ་བ་གང་ཡིན་པ་ཉོན་མོངས་པ་མེད་པའི་
ཏིང་ངེ་འཛིན་དང་། ཡང་དག་པར་འབད་རྩོལ་གྱི་མཚན་མ་ཐམས་ཅད་དང་བྲལ་ཞིང་། ཤེས་བྱ་
ཐམས་ཅད་ལ་བདེན་པར་ཆགས་པ་བཅོམ་པ་དང་། གཞན་གྱི་ཐེ་ཚོམ་སེལ་བར་མཛད་པའི་སྨོན་
ལམ་གྲུབ་པས་འཁོར་བ་ཇི་སྲིད་པ་དང་། སེམས་ཅན་ཐམས་ཅད་ཀྱིས་རྣམ་པར་གྲོལ་བ་ཐོབ་པ་
ཇི་སྲིད་པའི་གནས་སྐབས་སུ་ཆགས་ཐོགས་མེད་པའི་མཁྱེན་པ་འཇུག་པ་ཞེས་བྱ་བ་མཐར་ཐུག་
པའི་སྨོན་གནས་མཁྱེན་པ་དང་། སྔར་བཤད་པའི་མངོན་པར་ཤེས་པ་དྲུག་མཐར་ཐུག་པ་དང༌།
སོ་སོ་ཡང་དག་པར་རིག་པ་བཞི་མཐར་ཐུག་པ་རྣམས་སུ་ཡོད་པའི་ཕྱིར། རྫག་མ་ནའོ་ཞེ་སྐམ་
སྡེ་ཚན་བཅུ་གཅིག་པ་བཅུ་གཉིས་པ་བཅུ་གསུམ་པ་བཅུ་བཞི་པ་རྣམས་ཡོད་དེ། རྟེན་ལུས་
དག་པ་དང་། དམིགས་པ་ལོངས་སྤྱོད་དག་པ་དང་། ཐུགས་ཏིང་ངེ་འཛིན་དག་པ་དང་། ཡེ་ཤེས་
ཡོངས་སུ་དག་པ་ཞེས་བྱ་བ་དག་པ་བཞི་མཐར་ཐུག་པ་དང་། ཚེ་བསྐལ་པའི་བར་དུ་གནས་
ནུས་པ་ཚེ་ལ་དབང་བ་དང་། ཏིང་ངེ་འཛིན་གྲངས་མེད་པ་ལ་དབང་ཐོབ་པ་སེམས་ལ་དབང་བ་
དང་། ནམ་མཁའ་མཛོད་ལ་མངའ་བརྙེས་པ་ཡོ་བྱད་ལ་དབང་བ་དང་། བཟོ་དང་སྒྱུ་རྩལ་སོགས་
ལས་ཀྱི་འབྲས་བུ་སྟོན་པ་ལ་དབང་བ་ལས་ལ་དབང་བ་དང་། ཇི་ལྟར་འདོད་པ་སྐྱེ་ནུས་པ་སྐྱེ་
བ་ལ་དབང་བ་དང་། འཇིག་རྟེན་གྱི་ཁམས་སངས་རྒྱས་ཀྱི་སྐུས་གང་བར་སྟོན་ནུས་པ་མོས་པ་
ལ་དབང་བ་དང་། བྱང་ཆུབ་ཆེན་པོའི་སྤྲུལ་པ་སྟོན་ནུས་པ་སྨོན་ལམ་ལ་དབང་བ་དང་། དུས་
གཅིག་ཏུ་རྫུ་འཕྲུལ་དུ་མ་སྟོན་ནུས་པ་རྫུ་འཕྲུལ་ལ་དབང་བ་དང༌། ཤེས་བྱ་ཐམས་ཅད་ཐོགས་
མེད་དུ་མཁྱེན་པ་ཡེ་ཤེས་ལ་དབང་བ་དང་། ཆོས་ཀྱི་ཚིག་དོན་ལ་མཁས་པ་ཆོས་ལ་དབང་བ་
ཞེས་བྱ་བ་མཐར་ཐུག་པའི་དབང་བཅུ་དང་། སྔར་བཤད་པའི་སྟོབས་བཅུ་དང་། མི་འཇིགས་པ་

བཞི་རྣམས་ཡོད་པའི་ཕྱིར། 
སྡེ་ཚན་བཅོ་ལྔ་པ་བཅུ་དྲུག་པ་བཅུ་བདུན་པ་རྣམས་ཡོད་དེ། དེ་བཞིན་གཤེགས་པའི་སྐུ་
དང་གསུང་དང་ཐུགས་ཀྱི་སྤྱོད་པ་ཡོངས་སུ་དག་པ་སྟེ། དག་པ་མཐར་ཐུག་པ་དང་ལྡན་པ་འདི་
ལ་སྒོ་གསུམ་གྱི་ཕྱིན་ཅི་ལོག་ཀུན་ཏུ་སྤྱོད་པ་གཞན་གྱིས་ཡོངས་སུ་ཤེས་དོགས་པའི་བསྙིངས་
པས་ཉེས་པ་བཅབ་པར་བྱའོ་སྙམ་པའི་དགོངས་པ་མི་མངའ་བ་ཞེས་བྱ་བ་མཐར་ཐུག་པ་བསྲུང་
བ་མེད་པ་རྣམ་པ་གསུམ་དང༌། ཆོས་སྟེན་པ་ན་གུས་པས་ཉན་པར་འདོད་པ་ལ་གོ་རིམས་བཞིན་དུ་
རྗེས་སུ་ཆགས་པ་དང༌། གུས་པས་ཉན་པར་མི་འདོད་པ་ལ་ཁོང་ཁྲོ་བ་དང། འདོད་མི་འདོད་
གཉིས་ཀ་དག་ལ་ཆགས་སྡང་གཉིས་ཀས་དབེན་པ་ཁོ་ནར་བཏང་སྙོམས་སུ་དྲན་པ་དང་ལྡན་
པར་གནས་སོ་ཞེས་བྱ་བ་མཐར་ཐུག་པའི་དྲན་པ་ཉེ་བར་བཞག་པ་རྣམ་པ་གསུམ་དང་། སེམས་
ཅན་གྱི་དོན་མཛད་པའི་དུས་ལས་ནམ་ཡང་མི་འདའ་བའི་མཚན་ཉིད་ཅེས་བྱ་བ་བསྙེལ་བ་མི་
མངའ་བའི་ཆོས་ཉིད་རྣམས་སུ་ཡོད་པའི་ཕྱིར།
སྡེ་ཚན་བཅོ་བརྒྱད་པ། བཅུ་དགུ་པ། ཉི་ཤུ་པ། ཉེར་གཅིག་པ་རྣམས་ཡོད་དེ། ཉོན་མོངས་པ་
དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ་བོའི་ས་བོན་ཟད་པར་སྤངས་པས་སྒོ་གསུམ་གྱི་བག་
ཆགས་ཡང་དག་པར་བཅོམ་པ་དང་ལྡན་པ་དང༌། སྐྱེ་བོ་མཐའ་དག་ལ་ཉིན་མཚན་ལན་དྲུག་ཏུ་
སུ་ནི་སྨིན་སུ་ནི་མ་སྨིན། སུ་ནི་མངོན་མཐོའི་སྣོད་། སུ་ནི་ངེས་ལེགས་ཀྱི་སྣོད་ཅེས་གནས་སྐབས་
དང་མཐར་ཐུག་གི་ཕན་པའི་བསམ་པ་ཉིད་ཅེས་བྱ་བ་སྐྱེ་བོ་མཐའ་དག་ལ་དགོངས་པའི་ཐུགས་
རྗེ་ཆེན་པོ་ཉིད་དང་། སྔར་བཤད་པའི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་། རྣམ་པ་
ཐམས་ཅད་མཁྱེན་པ་ཉིད་དང༌། དང་ཞེས་བྱ་བའི་སྒྲས་བསྡུས་པ་ལམ་ཤེས་པ་ཉིད་དང་། གཞི་
ཤེས་པ་ཉིད་ལ་སོགས་པ་སྔར་སྐབས་གཉིས་པ་དང་གསུམ་པར་བཤད་པ་མཐར་ཐུག་པ་དག་
ཀྱང་ཡོད་པ་ཡིན་པའི་ཕྱིར། གཉིས་པ་དེ་དག་ཡེ་ཤེས་ཆོས་སྐུར་བཞག་པ་ནི། བྱང་ཆུབ་ཀྱི་ཕྱོགས་
དང་མཐུན་པ་ལ་སོགས་པ་རྣམ་རྟོག་གི་སྤྲོས་བ་མེད་པའི་ཡེ་ཤེས་ཀྱི་བདག་ཉིད་ཟག་བཅས

གནས་ཡོངས་སུ་གྱུར་པས་ཟག་མེད་དུ་གྱུར་པ་ཉེར་གཅིག་པོ་ཐམས་ཅད་ཀྱང་སྐུ་གསུམ་ལས་
ཐ་དད་པའི་ཡེ་ཤེས་ཆོས་ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་མཁན་པོ་རྣམ་སྣང་
མཛད་དང་སློབ་དཔོན་ལ་སོགས་པ་ཁ་ཅིག་གི་བཞེད་པའོ། ། ཆོས་ལ་ཏེ།དངར་བྱ་འཁོ་བོ་
གཉིས་པ་ཐ་དད་དུ་མི་འདོད་པ་དགག་པ་ལ། སྔར་གྱི་ཚིགས་བཅད་སྔ་ཕྱི་གཉིས་ཀ་ངོ་བོ་
ཉིད་སྐུ་སྟོན་པའི་བསྟན་བཤད་དུ་འདོད་པའི་ལུགས་བརྗོད་པ་དང་། སྐུ་མི་འདྲ་བ་གཉིས་སོ་སོར་
བསྟན་ཡང་ཚིག་དོན་ལ་མ་ཞུགས་པའི་ཉེས་པ་མེད་པའི་བཞེད་པའོ། །དང་པོ་ནི། འཕགས་པ་
གྲོལ་སྡེ་ལ་སོགས་པ་གཞན་དག་ནི། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་
དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཞེས་བྱ་བའི་ཚིག་
བཅད་དང་པོ་སྒྲ་ཇི་བཞིན་ཉིད་དུ་ཟག་པ་མེད་པའི་ཆོས་གང་དག་ཅེས་པས་འཇིག་རྟེན་ལས་
འདས་པའི་ཟག་པ་མེད་པའི་ཆོས་འདུས་བྱས་ཀྱི་བསྡུས་པ་རྣམས་ཁོ་ན་དངོས་སུ་བསྟན་པར་
ཁས་བླངས་ནས་ངོ་བོ་ཉིད་ཀྱི་སྐུ་ནི་ཡེ་ཤེས་དེ་དག་གི་རང་བཞིན་དོན་དམ་པར་སྐྱེ་བ་མེད་པའི་
ཆོས་ཉིད་གང་ཡིན་པ་དེའི་མཚན་ཉིད་ཅན་ཡིན་ཏེ། རྒྱས་བཤད་ཀྱི་སྐབས་སུ་ཟག་པ་མེད་པའི་
ཡེ་ཤེས་ཉེར་གཅིག་པའི་ཆོས་ཉིད་དེ་ཉིད་ཀྱང་ཆོས་ཉིད་ཀྱི་སྐུའོ་ཞེས་བརྗོད་རིགས་པ་ཡིན་པ་
ལས། སྡེབ་སྦྱོར་གྱི་ངོར་དྷརྨཱ་ཏ་ཀཱ་ཡ་ཞེས་པའི་ངོ་བོའི་རྐྱེན་ཏ་ཕྱིས་ཏེ་མི་མངོན་པར་བྱས་ནས་
ཆོས་ཀྱི་སྐུ་ཞེས་བརྗོད་པ་ཡིན་ཞེས་བསྟན་ཏོ་ཞེས་རྣམ་པར་བཤད་ནས་ཆོས་ཀྱི་སྐུ་ཟག་པ་མེད་
པའི་སེམས་སེམས་བྱུང་གང་དག་གི་རང་བཞིན་གྱི་མཚན་ཉིད་ཅན་ཡིན་པའི་ཟག་པ་མེད་པའི་
ཆོས་དེ་དག་ཀྱང་གང་དག་ཅིག་ཡིན་ཞེས་འདྲི་ན། བྱང་ཆུབ་ཕྱོགས་མཐུན་ཚད་མེད་དང༌། ཞེས་
བྱ་བ་ལ་སོགས་པའི་ཚིག་ལེའུར་བྱས་པ་འཆད་པ་ལ་འཇུག་པར་བྱེད་དོ། ། 
 གཉིས་པ་ནི། སྐུ་བཞིར་འདོད་པ་གཞན་དག་ན་རེ། ཟག་མེད་ཀྱི་ཡེ་ཤེས་དེ་དག་སྐུ་གསུམ་
ལས་གཞན་དུ་མི་འདོད་པ་དེ་དག་གི་ལྟར་ན་སངས་རྒྱས་ཀྱི་སར་གདོན་མི་ཟ་བར་ཁས་བླངས་
དགོས་པ་བྱེད་ལས་ཀྱི་ཁྱད་པར་རྣལ་འབྱོར་བའི་ཀུན་རྫོབ་ཏུ་དོན་ཁྱད་པར་ཅན་རང་འབྲས་

གཟུགས་སྐུ་གཉིས་ཀྱི་སྣང་བ་བསྐྱེད་པའི་སྒོ་ནས་ཆོས་སྟོན་པ་ལ་སོགས་པའི་དོན་གྱི་བྱ་བ་མཛད་
པ་དང༌། སྤངས་པའི་ཁྱད་པར་ཟག་བཅས་གནས་ཡོངས་སུ་གྱུར་པས་ཟག་མེད་དུ་གྱུར་པ་དང་།
ངོ་བོའི་ཁྱད་པར་གཟུང་འཛིན་གཉིས་སུ་མེད་པའི་སེམས་དང་སེམས་ལས་བྱུང་བས་ཁྱད་པར་
དུ་བྱས་པའི་ཡེ་ཤེས་རྣམས་ཆོས་ཅན། སངས་རྒྱས་ཀྱི་སས་ཇི་ལྟར་བསྡུས་ཏེ་བསྡུས་པ་མི་འཐད་
པར་ཐལ། སྐུ་གཞན་གསུམ་གང་གིས་ཀྱང་མ་བསྡུས་པའི་ཕྱིར། ཁྱབ་པ་ཁས་བླངས་སོ། །ཆོས་
ཉིད་ཀྱིས་ཆོས་ཅན་བསྡུས་པས་ངོ་བོ་ཉིད་སྐུས་བསྡུས་སོ་ཞེ་ན། འོ་ན་ལོངས་སྤྲུལ་གཉིས་ཀྱང་
གཞན་དུ་བསྟན་པ་མི་འཐད་པར་ཐལ། རིགས་པ་དེ་མཚུངས་པའི་ཕྱིར། གལ་ཏེ་གསུང་རབ་དང་
ཐེག་པ་ཆེན་པོ་རྒྱུད་བླ་མ་སོགས་ལས་སྐུ་གསུམ་གསུངས་པས་སྐུ་གསུམ་གྱི་གྲངས་ངེས་པར་
ཁས་བླང་དགོས་སོ་ཞེ་ན། འོ་ན་ཡེ་ཤེས་ཆོས་སྐུ་ཡང་ལོངས་སྤྲུལ་བཞིན་དུ་སྐུའི་དབྱེ་བ་གཞན་
དུ་བཞག་རིགས་པར་ཐལ། གསུང་རབ་དང་ཚད་མར་གྱུར་པའི་དགོངས་འགྲེལ་ཁ་ཅིག་ལས་
སྐུ་བཞིར་ཡང་བསྟན་པའི་ཕྱིར། ཞེས་ཟེར། 
གསུམ་པ་ཐ་དད་དུ་འདོད་པ་ལ་རྩོད་པ་སྤོང་བ་ལ། རྩོད་པ་དང་ལན་ནོ། །དང་པོ་ནི། སྐུ་
གསུམ་དུ་འདོད་པ་ཁ་ཅིག་ན་རེ། ངོ་བོ་ཉིད་ལོངས་རྫོགས་བཅས་དང་། །དེ་བཞིན་གཞན་པ་
སྤྲུལ་པ་ནི། །ཆོས་སྐུ་མཛད་པར་བཅས་པ་སྟེ། །རྣམ་པ་བཞིར་ནི་ཡང་དག་བརྗོད། ཅེས་སྐུ་
གསུམ་གྱི་རྗེས་སུ་བསྟན་པའི་ཆོས་སྐུ་ཞེས་པའི་ཚིག་ནི་ལུས་མདོར་བསྟན་དང༌། ལུས་རྒྱས་
བཤད་སྦྱོར་བའི་ཚིག་ཏུ་བྱ་དགོས་ཏེ། སྐབས་གཞན་གྱི་ལུས་ལ་མདོར་བསྟན་རྒྱས་བཤད་སྦྱོར་
བའི་ཚིག་གསུངས་ནས་བརྒྱད་པ་ལ་མི་སྦྱོར་བ་མི་འཐད་པའི་ཕྱིར། ཁྱེད་འདོད་པ་ལྟར་ཆོས་སྐུ་
ཞེས་པའི་ཚིག་དེའི། རྒྱས་བཤད་བྱང་ཆུབ་ཕྱོགས་མཐུན་ཚད་མེད་དང་། ཞེས་སོགས་ཡིན་ཞིང༌།
དེས་སྐུ་གསུམ་ལས་གཞན་ཡེ་ཤེས་ཀྱི་སྐུ་བསྟན་པར་འདོད་ན། ཆོས་སྐུའི་ལུས་མདོར་བསྟན་གྱི་
ཚིག་ལེའུར་བྱས་པ་འདི་ལས་ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་དེ་མ་ཐག་ཆོས་ཀྱི་སྐུ་
ཞེས་བྱ་བའི་སྒྲ་འབྱུང་རིགས་པ་ལ་དེ་མི་འབྱུང་བས་སྐུ་ནི་གསུམ་ཁོ་ནའོ་ཞེས་ཟེར། གཉིས་པ་

སྐུ་བཞི་འདོད་པ་གཞན་དག་ན་རེ།རྒྱས་བཤད་ཀྱི་གོ་རིམས་དང་མི་མཐུན་པར་ལུས་རྣམ་
གཞག་ཏུ་ཆོས་སྐུ་མཛད་པ་དང་བཅས་པ་ཞེས་དེ་སྐད་དུ་གསུངས་པ་དགོས་པ་དང་བཅས་པ་
ཡིན་ཏེ། ཡེ་ཤེས་ཆོས་སྐུ་ཁོ་ན་དང་མཛད་པ་འཕྲིན་ལས་ལྷན་ཅིག་སྦྱར་བའི་ཆེད་ཡིན་ཞིང༌། དེ་
ལྟར་ན་ཡང་ཡེ་ཤེས་མཛད་པ་དང་བཅས་པ་ཞེས་མི་སྨོས་པ་ནི་རྒྱན་གྱི་ཚིག་ལེའུར་བྱས་པ་སྦྱར་
སླ་བའི་ངོར་སྟེ་ཡིན་པ་དང་། དེ་ལྟར་ཡེ་ཤེས་ཆོས་སྐུ་དང་མཛད་པ་ལྷན་ཅིག་ཏུ་ཉེ་བར་བསྟན་
པའི་ཤུགས་ཀྱིས་སངས་རྒྱས་ཀྱི་འཕྲིན་ལས་ཐམས་ཅད་ཡེ་ཤེས་ཆོས་སྐུའི་མཛད་པར་རྟོགས་
ནུས་པའི་ཕྱིར་ཏེ། དེ་ལྟར་སྐུ་བཞིར་དབྱེ་བ་རྒྱན་གྱི་ཚིག་དོན་ལ་མ་ཞུགས་པའི་ཉེས་པ་མེད་པ་དེའི་
ཕྱིར་ཕྱོགས་གཞན་སྔགས་ཀྱི་ཐེག་པ་ནས་སྐུ་བཞིར་གསུངས་པ་ཐམས་ཅད་ལུང་རིགས་དང་མི་
འགལ་བར་འཐད་པར་འགྱུར་རོ་ཞེས་ཟེར། 
གཉིས་པ་དེའི་ཁྱད་པར་བཤད་པ་ལ། ཉོན་མོངས་མེད་པའི་ཏིང་འཛིན། སྨོན་གནས་མཁྱེན་
པའི་ཏིང་ངེ་འཛིན་ཏོ། །དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཉན་ཐོས་ལ་
སོགས་པའི་ཉོན་མོངས་པ་མེད་པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་པ་མེད་པའི་
ཏིང་ངེ་འཛིན་ཁྱད་པར་དུ་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། གཉིས་པ་ནི། ཉན་
ཐོས་ཀྱི་ཉོན་མོངས་མེད་པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་མེད་པའི་ཏིང་ངེ་
འཛིན་ཁྱད་པར་དུ་འཕགས་ཏེ། ཉན་ཐོས་ཀྱི་ཉོན་མོངས་མེད་པའི་ཏིང་ངེ་འཛིན་ནི་རང་ལ་ལྟ་
བའི་མིའི་ཉོན་མོངས་ཀྱི་དམིགས་རྐྱེན་བྱེད་པ་ཡོངས་སུ་སྤོང་བ་ཉིད་དུ་ཟད་ལ། རྒྱལ་བའི་ཉོན་
མོངས་མེད་པའི་ཏིང་ངེ་འཛིན་ནི་གྲོང་དང་གྲོང་ཁྱེར་སོགས་སུ་བྱོན་པ་ན་རང་ལ་དམིགས་པའི་
མི་ལ་སོགས་པ་དེའི་ཉོན་མོངས་རྣམས་རྩ་བ་ནས་རྒྱུན་གཅོད་པར་མཛད་པའི་ཕྱིར། གསུམ་པ་
ནི། ཉན་ཐོས་ལ་སོགས་པའི་ཉོན་མོངས་མེད་པའི་ཏིང་ངེ་འཛིན་ལས། དེ་བཞིན་གཤེགས་པ་
རྣམས་ཀྱི་ཉོན་མོངས་པ་མེད་པའི་ཏིང་ངེ་འཛིན་ཁྱད་པར་དུ་འཕགས་ཏེ། སྔ་མ་ནི། བདག་མཐོང་
བ་ལས་འགའ་ཞིག་གི་ཉོན་མོངས་པ་སྐྱེ་བར་འགྱུར་ན་མི་རུང་ངོ་ཞེས་མིའི་ཉོན་མོངས་པ་སྐྱེ་བ་

ཡོངས་སུ་སྤོང་བ་ཉིད་ཙམ་ཡིན། ཕྱི་མ་ནི་གྲོང་ལ་སོགས་པར་སྐྱེ་བོ་མཐའ་དག་གི་ཉོན་མོངས་
པའི་རྒྱུན་དྲུངས་ནས་འབྱིན་པར་མཛད་པ་ཡིན་པའི་ཕྱིར།
 གཉིས་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། ཉན་ཐོས་ལ་སོགས་པའི་
སྨོན་གནས་ཤེས་པ་བས་དེ་བཞིན་གཤེགས་པའི་སྨོན་གནས་མཁྱེན་པ་ཁྱད་པར་དུ་འཕགས་
པར་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ། གཉིས་པ་ནི། སངས་རྒྱས་ཀྱི་སྨོན་
གནས་མཁྱེན་པ་ནི་ཉན་ཐོས་ཀྱི་སྨོན་གནས་ཤེས་པ་ལས་ཁྱད་པར་འཕགས་ཏེ། སངས་རྒྱས་ཀྱི་ནི་
རང་གི་ངང་གིས་འཇུག་པས་ལྷུན་གྱིས་གྲུབ་པ་དང་། གཟུགས་སོགས་ལ་ཆགས་པ་སྤངས་པ་
དང་སྒྲིབ་གཉིས་སྤངས་པས་ཡེ་ཤེས་ཐོགས་པ་མེད་པ་དང་། ཏིང་ངེ་འཛིན་གྱི་བྱེད་པ་རྟག་ཏུ་
གནས་པ་དང་། འདྲི་བའི་ལན་ཀུན་འདེབས་པར་མཛད་པ་ཡིན་པར་བཞེད་པའི་ཕྱིར། གསུམ་
པ་ནི། དེ་བཞིན་གཤེགས་པའི་སྨོན་གནས་མཁྱེན་པ་ནི་ཆོས་ཅན། ཉན་ཐོས་ཀྱི་སྨོན་གནས་
ཤེས་པ་ལས་ཁྱད་པར་དུ་འཕགས་ཏེ། འབད་རྩོལ་གྱི་མཚན་མ་མེད་པ་ཉིད་དུ་རང་གི་ངང་གིས་
འཇུག་པ་དང་། དངོས་པོ་ལ་མངོན་པར་མ་ཞེན་པས་གཟུགས་ལ་སོགས་པ་ལ་ཆགས་པ་དང་
བྲལ་བ་དང་། ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་ཏེ་སྤངས་པས་ཤེས་
བྱ་ཐམས་ཅད་ལ་ཐོགས་པ་མེད་པ་དང་། འཁོར་བ་ཇི་སྲིད་པར་ཏིང་ངེ་འཛིན་གྱི་བྱེད་པ་གནས་
པའི་ཕྱིར་རྟག་ཏུ་གནས་པ་དང་། ཡང་དག་པའི་སོ་སོར་རིག་པ་བཞི་བརྙེས་པས་འདྲི་བའི་ལན་
ཀུན་འདེབས་པར་མཛད་པ་ཡིན་པར་བཞེད་པའི་ཕྱིར། ཉན་ཐོས་ལ་སོགས་པའི་སྨོན་གནས་
མཁྱེན་པ་ནི་ཆོས་ཅན། སངས་རྒྱས་ཀྱི་སྨོན་གནས་མཁྱེན་པ་དང་ཆ་ཀུན་ནས་མཚུངས་པ་དེ་ལྟ་
མ་ཡིན་ཏེ། ཁྱད་ཆོས་ལྔ་པོ་དེ་ལས་བཟློག་པའི་སྨོན་གནས་མཁྱེན་པ་ཉིད་ཡིན་པའི་ཕྱིར།
གསུམ་པ་དེ་ལ་རྩོད་པ་སྤོང་བ་ལ། ཆོས་སྐུ་རྟག་པ་ལ་རྩོད་པ་སྤང༌། ཁྱབ་རྟག་གཉིས་ཀ་ལ་
རྩོད་པ་སྤང་པའོ། །དང་པོ་ལ་རྩོད་པས་མཚམས་སྦྱར། ལན་གཉིས། དང་པོ་ནི། ཐུབ་པ་སངས་
རྒྱས་ཉིད་རྟག་ཏུ་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་ཐུགས་རྗེ་ཆེན་

པོའི་ངོ་བོ་ཉིད་ཀྱི་ཆོས་ཀྱི་སྐུ་ལ་བཞུགས་ན་ཡང་སྟེ་བཞུགས་པས་དུས་རྟག་ཏུ་ཇི་ལྟར་སེམས་
ཅན་ཁ་ཅིག་ལ་སྐུ་དངོས་སུ་སྣང་བའི་སྒོ་ནས་རེས་དགའ་དོན་མི་མཛད་པ་མི་འཐད་དོ་ཞེས་བྱ་
བའི་ལན་གདབ་པའི་བར་སྐབས་ཀྱི་ཚིགས་སུ་བཅད་པ།
རལ་སྐུ་ཌ།གཉིས་པ་ནི། སེམས་ཅན་རང་རྒྱུད་ཀྱི་ཚོགས་ཀྱི་ཁྱད་པར་ལ་ལྟོས་པ། སེམས་ཅན་རང་རྒྱུད་
རྐྱེན་མ་ཚང་ན་སྐུ་དངོས་སུ་མི་སྣང་བ་དཔེས་བཤད་པའོ། །དང་པོ་ལ་རྩ་བ། འགྲེལ་པའོ། །དང་པོ་
ནི། སངས་རྒྱས་ཀྱི་སྐུ་དངོས་སུ་སྣང་ནས་དོན་མཛད་པ་སེམས་ཅན་རང་གི་ཚོགས་བསགས་པ་
ལ་ལྟོས་པ་ཡིན་ཏེ། དད་པ་སོགས་སངས་རྒྱས་ལ་དངོས་སུ་ཆོས་ཉན་པའི་རྒྱུ་དགེ་བའི་རྩ་བ་ནི་
ཡོངས་སུ་སྨིན་པར་གྱུར་ནས་གདུལ་བྱ་གང་དང་གང་ལ་ཡུལ་གང་དང་ནི་དུས་གང་གི་ཚེ་དངོས་
སུ་ཆོས་སྟོན་པའི་བྱ་བ་མཛད་པས་ཕན་པར་གྱུར་པ་དེ་དང་དེ་ལ་སྐུ་དེ་དངོས་སུ་སྣང་ནས་དོན་
མཛད་ཅིང་ཚོགས་མ་བསགས་པ་ལ་མི་སྣང་བའི་ཕྱིར། གཉིས་པ་ནི། སངས་རྒྱས་ལ་དངོས་སུ་
ཆོས་ཐོས་པ་ལ་ནི་ཕྱི་ནང་གི་རྐྱེན་ཁྱད་པར་ཅན་གཉིས་ལ་ལྟོས་པ་ཡིན་ཏེ། ནང་གི་རྐྱེན་དགེ་བའི་
བཤེས་གཉེན་ལ་སོགས་པ་དང་ཕྲད་པས་སྔོན་བསྐྱེད་པའི་དགེ་བའི་རྩ་བའི་ས་བོན་སངས་རྒྱས་
ལ་སོགས་པ་ལ་དམིགས་པའི་རྒྱུ་ནུས་པ་མཐུ་ཅན་ཡོངས་སུ་བརྟས་པར་གྱུར་ནས་དོན་དུ་འགྱུར་
བ་དེ་དང་གདུལ་བྱ་དེའི་དོན་བྱ་བའི་ཕྱིར་དུ་སྔོན་བཏབ་པའི་སྨོན་ལམ་གྱི་མཐུ་གྲུབ་པའི་ཕྱིར་
དང་། ཕྱིའི་རྐྱེན་སེམས་ཅན་གང་ལ་གང་གི་དུས་སུ་དངོས་སུ་ཆོས་བསྟན་པ་ལ་སོགས་པ་མཛད་
པ་ན་ཡུན་དུ་འཕྲོད་ཅིང་ཕན་པར་གྱུར་པ་དེའི་ཚེ་དངོས་སུ་ཆོས་སྟོན་པའི་བྱ་བ་མཛད་པའི་ཕྱིར།
བཅོམ་ལྡན་འདས་ཉིད་གདུལ་བྱ་ཡོད་པའི་ཡུལ་དུས་དེ་དང་དེར་སྣང་བ་དང་འཚམས་པར་དོན་
གྱི་བྱ་བ་མཛད་པས་དུས་ཐམས་ཅད་དུ་ཡིད་བཞིན་གྱི་ནོར་བུ་ལྟར་ཉེ་བར་གནས་ཀྱང་དེའི་འབྲས་
བུ་སེམས་ཅན་ཁ་ཅིག་དངོས་སུ་སྨིན་པར་མཛད་པར་མི་སྣང་ངོ་སྙམ་དུ་དགོངས་པ་ཡིན་ཏེ།
སེམས་ཅན་རང་གི་ལས་ཀྱི་ཉེས་པས་བསྐྱེད་པ་ལ་སངས་རྒྱས་དངོས་སུ་སྣང་བའི་རྒྱུ་མ་ཚང་
བའི་ཕྱིར། གར་བས་མང་། །ཁ་བཟློསiཀཀྱི་ཨསྐུ་ལུ

གཉིས་པ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ཅི་ལྟ་བུ་ཞིག་ཡིན་སྙམ་པ་
ལ་བར་སྐབས་ཀྱི་ཚིགས་སུ་བཅད་པས་དེ་འཆད། གཉིས་པ་ནི། སངས་རྒྱས་རྣམས་ནི་འཇིག་རྟེན་
དུ་དངོས་སུ་བྱུང་བར་གྱུར་ཀྱང་སེམས་ཅན་ཁ་ཅིག་དེ་དང་དངོས་སུ་མི་འཕྲད་པའི་རྒྱུ་མཚན་
ཡོད་དེ། དེ་དངོས་སུ་མཐོང་བའི་སྐལ་པ་མེད་པས་དམ་པའི་ཆོས་མཉན་པ་ལ་སོགས་པའི་བཟང་
པོ་མི་མྱོང་བའི་ཕྱིར། དཔེར་ན། ལྷ་ཡི་རྒྱལ་པོས་ཆར་ཕབ་ཀྱང་། མེས་ཚིག་པ་ལ་སོགས་པའི་ས་
བོན་མི་རུང་བ་ལ་མྱུ་གུ་སྔོན་པོ་མི་འཁྲུངས་པ་ལྟར་རོ། །གསུམ་པ་ནི། སངས་རྒྱས་གནས་སྐབས་
དང་མཐར་ཐུག་གི་ཡིད་ལ་རེ་བ་མཐའ་དག་ཡོངས་སུ་རྫོགས་པར་མཁས་པ་རྣམས་བྱུང་ཡང་
སེམས་ཅན་ཁ་ཅིག་གིས་དམ་པའི་ཆོས་མཉན་པ་ལ་སོགས་པའི་བཟང་པོ་ཐོབ་པར་མི་འགྱུར་
བའི་རྒྱུ་མཚན་ཡོད་དེ། ཁ་ཅིག་ལ་དེའི་སྐལ་བ་མེད་པའི་ཕྱིར་ཏེ། དཔེར་ན། ལྷའི་དབང་པོས་ཆར་
ཕབ་ཏུ་ཟིན་ཀྱང་ཏིལ་ལ་སོགས་པའི་ས་བོན་རུལ་བའི་ངོ་བོ་ལ་སོགས་པས་ས་བོན་མི་རུང་བར་
གྱུར་པ་ལ་མྱུ་གུ་སྔོན་པོ་མི་འཁྲུངས་པར་གྱུར་བ་དེ་བཞིན་དུའོ། ། 
གཉིས་པ་ཁྱབ་རྟག་གཉིས་ཀ་ལ་རྩོད་པ་སྤང་པ་ལ། དྲི་བ་དང་ལན་ནོ། །དང་པོ་ནི། འདུས་
བྱས་ཀྱིས་བསྡུས་པའི་ཟག་པ་མེད་པའི་ཡེ་ཤེས་ཀྱི་བདག་ཉིད་ཀྱི་ཆོས་ཀྱི་སྐུ་ནི་འོག་མིན་ན་
བཞུགས་པའི་རྣལ་འབྱོར་པ་སོ་སོར་ངེས་པའི་རྒྱུད་ཀྱི་རྟེན་ཁོ་ན་ལ་ཡོད་པས་ཁྱབ་པ་ཞེས་ཇི་
ལྟར་བརྗོད་ཅིང་། སྐད་ཅིག་རེ་རེ་ལ་སྐྱེ་ཞིང་འབྱུང་བས་རྟག་པ་ཞེས་ཀྱང་ཇི་ལྟར་བརྗོད་ཅེ་ན།
གཉིས་པ་ལན་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། བར་སྐབས་ཀྱི་ཚིག་
སུ་བཅད་པས་གསུངས་པ། གཉིས་པ་ནི་སངས་རྒྱས་ཆོས་ཅན། ཁྱབ་པར་ངེས་པར་བརྗོད་པ་
ཡིན་ཏེ། སྔར་བཤད་པ་དེ་ལྟར་མཛད་པ་སེམས་ཅན་ཐམས་ཅད་ལ་འཇུག་པས་རྒྱ་ཆེ་བའི་ཕྱིར།
རྒྱུན་ལ་བསམ་ནས་རྟག་པ་ཞེས་ཀྱང་བརྗོད་པ་ཡིན་ཏེ། འཁོར་བ་ཇི་སྲིད་པར་སེམས་ཅན་གྱི་
དོན་དུ་བཞུགས་ཀྱང་ཁྱོད་ཀྱི་ངོ་བོ་དེ་ཉིད་ཟད་པ་མེད་པའི་ཕྱིར། གསུམ་པ་ནི། གོ་རིམས་བཞིན་
དུ་སངས་རྒྱས་ཁྱབ་པ་ཞེས་བརྗོད་དེ། དེ་སྐད་སྔར་བཤད་པའི་ཚུལ་གྱིས་གདུལ་བྱ་དངོས་སུ་

གདུལ་བའི་དུས་ལ་བབ་པའི་དུས་ཐམས་ཅད་དུ་སྐུ་དངོས་སུ་སྣང་བའི་སྒོ་ནས་གཞན་དོན་གྱི་བྱ་བ་
མཛད་པ་རྒྱ་ཆེ་བའི་ཕྱིར། རྒྱུན་ལ་བསམས་ནས་རྟག་པ་ཞེས་མངོན་པར་བརྗོད་དེ། བཅོམ་ལྡན་
འདས་ཀྱིས་རྒྱུན་ཆགས་སུ་འཁོར་བ་ཇི་སྲིད་པར་བཞུགས་ཀྱང་རྒྱུན་ལ་ཟད་པ་མི་མངའ་བའི་ཕྱིར།
 ལོངས་སྤྱོད་རྫོགས་པའི་སྐུ། 
གསུམ་པ་ལོངས་སྤྱོད་རྫོགས་པའི་སྐུ་ལ། མཚན་ཉིད་ཀྱི་སྒོ་ནས་མདོར་བསྟན། ཡོན་ཏན་
རྒྱས་པར་བཤད་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་སྐུ་
གཉིས་བསྟན་ནས་གསུམ་པ་ལོངས་སྤྱོད་རྫོགས་པའི་སྐུ་གཟུགས་ཀྱི་སྐུའི་ངོ་བོ་ཉིད་མཚན་དང་
དཔེ་བྱད་བཟང་པོས་འབར་བ་དེ་འཆད། གཉིས་པ་ནི། མཚན་ནི་སུམ་ཅུ་རྩ་གཉིས་དང་དཔེ་བྱད་
བརྒྱད་ཅུའི་བདག་ཉིད་ཅན་འོག་མིན་ཁོ་ནར་བཞུགས་པའི་ཐུབ་པའི་གཟུགས་སྐུ་འདི་ཆོས་
ཅན། ལོངས་སྤྱོད་རྫོགས་པའི་སྐུར་བཞེད་དེ། ཐེག་པ་ཆེན་པོའི་ཆོས་ལ་རྫོགས་པར་ཉེ་བར་ལོངས་
སྤྱོད་པ་སོགས་ངེས་པ་ལྔས་ཁྱད་པར་དུ་བྱས་པའི་སྐུ་ཡིན་པའི་ཕྱིར། །
གསུམ་པ་ནི། མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུའི་ངོ་བོ་ཉིད་འོག་
མིན་ཁོ་ནར་བཞུགས་པའི་གཟུགས་སྐུ་འདི་ནི་ཆོས་ཅན། སངས་རྒྱས་བཅོམ་ལྡན་འདས་ཀྱི་ལོངས་
སྤྱོད་རྫོགས་པའི་སྐུ་ཡིན་ཏེ། འཁོར་བྱང་ཆུབ་སེམས་དཔའ་ཆེན་པོ་ས་བཅུ་ལ་བཞུགས་པ་རྣམས་
དང་ཐབས་གཅིག་ཏུ་ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱི་དགའ་བ་དང་བདེ་བ་ཤིན་ཏུ་ཁ་ན་
མ་ཐོ་མེད་པ་ཉེ་བར་སྤྱོད་པ་སོགས་ངེས་པ་ལྔ་ལྡན་གྱི་སྐུ་ཡིན་ཕྱིར། 
གཉིས་པ་ལ། མཚན་དང་། དཔེ་བྱད་དོ། །དང་པོ་ལ་འབྲས་བུ་མཚན། རྒྱུ་འབྲས་ཀྱི་འབྲེལ་
པ། རྒྱུ་མདོ་ལས་འབྱུང་བ་བཤད་པའོ། །དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་
ནི། མཚན་སུམ་ཅུ་རྩ་གཉིས་པོ་དེ་དག་གང་དག་ཅིག་ཡིན་ཞེ་ན། བར་སྐབས་ཀྱི་ཚིགས་སུ་བཅད་

པ་ལྔ་གསུངས། གཉིས་པ་ནི། ལོངས་སྐུའི་མཚན་སུམ་ཅུ་རྩ་གཉིས་ཡོད་དེ། ཕྱག་ཞབས་འཁོར་
ལོའི་མཚན་དང་རུས་སྦལ་ཞབས། ཞེས་པ་ནས། འདྲ་བ་འདི་དག་སུམ་ཅུ་རྩ་གཉིས་མཚན། ཞེས་
པའི་བར་དུ་ཡོད་པའི་ཕྱིར། གསུམ་པ་ནི། ཐུབ་པའི་ཕྱག་དང་ཞབས་འཁོར་ལོའི་མཚན་དང་ལྡན་
པ་ཉིད་ཡིན་ཏེ། སྔོན་སློབ་པའི་དུས་སུ་བླ་མ་རྣམས་སྐྱེལ་བ་དང་བསུ་བ་ལ་སོགས་པ་ལ་གོམས་
པས་དེ་ལྟར་འབྱུང་བའི་ཕྱིར། རུས་སྦལ་བཞིན་དུ་ཞབས་ཀྱི་མཐིལ་གཉིས་མ་རྙོངས་པར་ས་ལ་
ཤིན་ཏུ་རྣམ་པར་གནས་པ་ཉིད་དང་ལྡན་ཏེ། སྔོན་སྡོམ་པ་ཡང་དག་པར་རླངས་པ་ལ་ཡི་དམ་
བརྟེན་པ་ཉིད་ཀྱིས་ཕྱིར། ཕྱག་དང་ཞབས་ཀྱི་སོར་མོ་ངང་པའི་རྒྱལ་པོ་ལྟ་བུར་དྲ་བས་འབྲེལ་བ་
ཉིད་དང་ལྡན་ཏེ། སྔོན་སྦྱིན་པ་སོགས་བསྡུ་བའི་དངོས་པོ་བཞི་བསྟེན་པའི་ཕྱིར། ཕྱག་དང་ཞབས་
འཇམ་ཤིང་གཞོན་ཤ་ཆགས་པ་ཉིད་དང་ལྡན་ཏེ་སྔོན་བཟའ་བ་དང་བཅའ་བ་ལ་སོགས་པ་གྱ་ནོམ་
པ་སྦྱིན་པས་ཡིན་པའི་ཕྱིར། ཕྱག་གཉིས་དང་ཞབས་གཉིས་ཀྱི་རྒྱབ་བཞི་དང་། ཕྲག་པའི་བར་
གཉིས་དང་ལྟག་པའི་ཕྱོགས་ཤས་ཁེགས་པས་མཐོ་བའི་ཕྱིར་བདུན་མཐོ་བ་ཉིད་དང་ལྡན་ཏེ།
སྔོན་བདོག་པ་ལ་སོགས་པ་ཤིན་ཏུ་གྱ་ནོམ་པ་བྱིན་པ་ལས་ཡིན་པའི་ཕྱིར། ཕྱག་ཞབས་སོར་མོ་
རིང་བ་ཉིད་དང་ལྡན་ཏེ། སྔོན་བསད་པར་བྱ་བ་བཅིངས་པ་སོགས་ལས་ཐར་བར་བྱས་པ་ཡིན་
པའི་ཕྱིར། ཞབས་མཐིལ་བཞི་ཆ་ཕྱིར་འཕགས་པ་རྟིང་པ་ཡངས་པ་ཉིད་དང་ལྡན་ཏེ། སྔོན་གཞན་
གྱི་སྲོག་འཚོ་བ་ལ་ཕན་བཏགས་པ་ཉིད་ཀྱིས་ཕྱིར། སྐུ་ཆེ་ཞིང་དྲང་བ་ཉིད་དང་ལྡན་ཏེ། སྔོན་སྲོག་
གཅོད་པ་སྤངས་པ་ཉིད་ཀྱིས་ཕྱིར། ཞབས་པུས་མོའི་ལྷ་ང་དང་ལོང་བུ་ཕྱིར་མི་མངོན་པ་ཉིད་
དང་ལྡན་ཏེ། སྔོན་སྦྱིན་པ་སོགས་དགེ་བའི་ཆོས་ཡང་དག་པར་བླངས་པའི་ཕྱིར། སྐུའི་སྤུ་རེ་རེ་
ནས་གྱེན་དུ་ཕྱོགས་པ་ཉིད་དང་ལྡན་ཏེ། སྔོན་དགེ་བ་ཡང་དག་པར་བླང་བ་གཞན་ལ་སྤེལ་བའི་
ཕྱིར། རིམ་པར་འཚམས་ལ་ཟླུམ་པ་བྱིན་པ་རི་དྭགས་ཨེ་ནྱ་ཡའི་ལྟ་བུ་དང་ལྡན་ཏེ། སྔོན་གསོ་
བ་རིག་པ་དང་བཟོ་ལ་སོགས་པ་གུས་པར་བྱས་ཏེ་གཞན་ལ་བྱིན་པའི་ཕྱིར། ཕྱག་རིང་ཞིང་མཛེས་
པ་ཉིད་དང་ལྡན་ཏེ། སྔོན་ནོར་བདོག་པ་སློང་བ་ལ་སློང་བ་པོའི་སྐྱེ་བོ་ཕྱིར་མ་སྤངས་པའི་ཕྱིར།

འདོམས་ཀྱི་སྦ་བ་སྦུབས་སུ་ནུབ་པ་ཉིད་དང་ལྡན་ཏེ། སྔོན་སྐྱེ་བོ་ཐམས་ཅད་ཚངས་པར་སྤྱོད་པ་
ཡང་དག་པར་ལེན་དུ་འཇུག་པ་དང༌། གཞན་ལ་གསང་བའི་གསང་ཚིག་བསྲུང་བའི་ཕྱིར།
པགས་པའི་མདོག་གསེར་འདྲ་བ་དག་ཅིང་གསལ་པ་ཉིད་དང་ལྡན་ཏེ། སྔོན་གཞན་ལ་གདིང་
བ་གྱ་ནོམ་པ་བྱིན་པའི་ཕྱིར། པགས་པ་འཇམ་པ་ཉིད་དང་ལྡན་ཏེ། སྔོན་གཞན་ལ་ཁང་བཟང་
ལ་སོགས་པ་དམ་པ་བྱིན་པའི་ཕྱིར། བ་སྤུའི་ཁུང་བུ་རེ་རེ་སྤུ་རེ་རེ་ནས་གཡས་ཕྱོགས་སུ་འཁྱིལ་
བ་ཉིད་དང་ལྡན་ཏེ། སྔོན་འདུ་འཛི་དང་རྣམ་གཡེང་ལ་སོགས་པ་ཡོངས་སུ་སྤངས་པའི་ཕྱིར། ཞལ་
མཛོད་སྤུས་བརྒྱན་པ་སྨིན་མཚམས་ཀྱི་བར་ཐིག་ལེའི་གནས་ན་འཇམ་པ་དཀར་བ་མཉེན་པ
དྲངས་ན་ཁྲུ་གསུམ་ལ་སོགས་པའི་ཚད་འབྱུང་བ། བཏང་ན་གཡས་སུ་འཁྱིལ་བ་རྩེ་མོ་གྱེན་དུ་
ཕྱོགས་པ་སྐྱུ་རུ་རའི་འབྲུའི་ཆང་ཙམ་པ་དངུལ་འབུར་གྱི་རྣམ་པ་ལྟ་བུ་ཉིད་དང་ལྡན་ཏེ། སྔོན་སྐྱེ་
བོ་བླ་མ་ཐམས་ཅད་མིའི་གནས་ཇི་ལྟ་བ་བཞིན་དུ་བཀུར་ཞིང་བཀོད་པའི་ཕྱིར། BirUj
རོ་སྟོད་སེང་གེ་འདྲ་བ་འཕེལ་ཀ་ཆེ་བ་ཉིད་དང་ལྡན་ཏེ། སྔོན་གཞན་རྣམ་པ་ཐམས་ཅད་དུ་ཁ་
དྲག་གི་ཚིག་གིས་ཁྱད་དུ་མ་བསད་པའི་ཕྱིར། དཔུང་མགོ་ཤིན་ཏུ་ཟླུམ་པ་ཉིད་དང་ལྡན་ཏེ། སྔོན་
གཞན་གྱིས་སྙན་པར་སྨྲ་བ་དང་ལེགས་པར་སྨྲ་བའི་རྗེས་སུ་མཐུན་པར་བྱས་པའི་ཕྱིར།དཔུང་
མགོ་ཕན་ཚུན་གྱི་བར་དར་བ་ཐལ་གོང་རྒྱས་པ་ཉིད་དང་ལྡན་ཏེ། སྔོན་གཞན་ལ་སྨན་དང་སྨན་
པ་ལ་སོགས་པ་བྱིན་པའི་ཕྱིར། རོ་མི་ཞིམ་པ་ལའང་རོ་བྲོ་བའི་མཆོག་ཏུ་སྣང་ཞིང་མཁྱེན་པ་ཉིད་
དང་ལྟན་ཏེ། སྔོན་སྐྱེ་བོ་ནད་བའི་གཡོག་དང་རིམ་གྲོ་སོགས་བྱས་པའི་ཕྱིར། སྐུའི་ཡན་མན་
དང་འདོམ་མཉམ་པ། ཤིང་ནྱ་གྲོ་དྷ་ལྟར་ཆུ་ཞེང་གབ་པ་ཉིད་དང་ལྡན་ཏེ། སྔོན་ནགས་ཚལ་དང་
ཀུན་དགའ་ར་བ་ལ་སོགས་པ་བྱེད་པ་གཞན་ཡང་དག་པར་ལེན་དུ་བཅུག་པའི་ཕྱིར།
དབུའི་གཙུག་ཏོར་ཟླུམ་ཞིང་མཉམ་པ་ཉིད་དང་ལྡན་ཏེ། སྔོན་གཙུག་ལག་ཁང་ལ་སོགས་
པ་གཞན་ལ་ལྷག་པར་བྱིན་པའི་ཕྱིར། ཨུཏྤལ་དམར་པོའི་ཁ་དོག་འདྲ་བའི་ལྗགས་རིང་པོ་ཉིད་
དང་ལྡན་ཏེ། སྔོན་བསྐལ་བ་གྲངས་མེད་གསུམ་དུ་ཚིག་འཇམ་པོ་མཉེན་ལ་སྙན་པ་ལ་སོགས་

པ་གསུངས་པའི་ཕྱིར། ཡན་ལག་ལྔ་ལྡན་གྱི་ཚངས་པའི་དབྱངས་ཉིད་དང་ལྡན་ཏེ། སྔོན་གསུང་
གཅིག་གིས་འཇིག་རྟེན་གྱི་ཁམས་ཐམས་ཅད་ཀྱི་སེམས་ཅན་ལ་དམ་པའི་ཆོས་གོ་བར་བྱས་
པའི་ཕྱིར། ཟླུམ་ཞིང་རྒྱས་པ་འགྲམ་པ་སེང་གེའི་འདྲ་བ་ཉིད་ལྡན་ཏེ། སྔོན་ཚིག་ཀྱལ་པ་སྤངས་
པའི་ཕྱིར། 
ཚེམས་དཀར་བ་ཉིད་དང་ལྡན་ཏེ། སྔོན་སྐྱེ་བོ་ཐམས་ཅད་ལ་བཀུར་བ་དང་ལ་སོགས་པ་
བསྔགས་པ་ཡིན་པའི་ཕྱིར། མཐོ་དམན་མེད་པར་ཚེམས་མཉམ་པ་ཉིད་དང་ལྡན་ཏེ། སྔོན་ལོག་
འཚོ་སྤངས་པའི་འཚོ་བ་རྣམ་པར་དག་པ་ཉིད་ཀྱི་ཕྱིར། ཚེམས་ཐགས་བཟང་བ་ཉིད་དང་ལྡན་
ཏེ། སྔོན་བདེན་པའི་ཚིག་ཀུན་ཏུ་སྤྱད་པའི་ཕྱིར། ཚེམས་བཞི་བཅུ་མངའ་བ་ཉིད་དང་ལྡན་ཏེ།
སྔོན་ཕྲ་མའི་ཚིག་སྤངས་པའི་ཕྱིར། སྤྱན་ནོར་བུ་མཐོན་མཐིང་དང་འདྲ་བ་ཉིད་དང་ལྡན་ཏེ། སྔོན་
སེམས་ཅན་ཐམས་ཅད་ལ་བུ་གཅིག་པར་འདྲ་བར་བལྟས་པའི་ཕྱིར། པ་PEERPa
སྟེང་འོག་གི་རྫི་མ་རྣམས་ལེགས་པར་གཞོལ་ཞིང་མ་འདྲེས་པ་བའི་རྫི་མ་ལྟ་བུ་ཉིད་དང་
ལྡན་ཏེ། སྔོན་ཁོང་ཁྲོ་བ་དང་ཆགས་པ་ལ་སོགས་པ་མེད་པར་བལྟས་པས་དེ་ལྟར་འབྱུང་བའི་ཕྱིར།
གཉིས་པ་རྒྱུ་འབྲས་ཀྱི་འབྲེལ་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། མཚན་
གྱི་རྒྱུ་གྲུབ་པས་མཚན་གྲུབ་བོ་ཞེས་བར་སྐབས་ཀྱི་ཚིགས་སུ་བཅད་པ། གཉིས་པ་ནི། ལོངས་
སྐུ་འདི་ལ་ཆོས་ཅན། མཚན་ནི་སོ་གཉིས་པོ་འདི་དག་ཡང་དག་པར་འགྲུབ་སྟེ། མཚན་སོ་གཉིས་
ནི་གང་དང་གང་གི་སྒྲུབ་པར་བྱེད་པའི་རྒྱུ་གང་ཡིན་པ་དེ་དང་དེ་ནི་རབ་ཏུ་རྫོགས་པའི་ཕྱིར།
གསུམ་པ་ནི། མཚན་གང་གི་སྒྲུབ་པར་བྱེད་པའི་རྒྱུ་གང་ཡིན་པ་དེ་རབ་ཏུ་རྫོགས་པས་མཚན་
སུམ་ཅུ་རྩ་གཉིས་པོ་འདི་དག་འབྱུང་ངོ་། །
གསུམ་པ་མདོ་ལས་འབྱུང་བ་བཤད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་
ནི། མཚན་གྱི་རྒྱུ་དེ་གང་ཡིན་ཞེ་ན། དེའི་འོག་ཏུ་བར་སྐབས་ཀྱི་ཚིགས་སུ་བཅད་པ་དག་གིས་
འཆད། གཉིས་པ་ནི། སྔར་བཤད་པའི་མཚན་གྱི་རྒྱུ་དེ་དག་གོམས་པར་བྱས་པས་འབྲས་བུ་

མཚན་བཟང་འགྲུབ་སྟེ། མཚན་སོ་གཉིས་སྒྲུབ་པར་བྱེད་པའི་རྒྱུའི་མཚན་ཉིད་བླ་མ་སྐྱེལ་བ་ལ་
སོགས་པ་དང་ཡང་དག་པར་བླངས་པ་བརྟན་པ་དང་། བསྡུ་བ་སྟེན་དང་གྱ་ནོམ་པའི་དངོས་པོ་
བྱིན་དང༌བསད་པར་བྱ་བ་ཐར་པར་བྱེད་པ་དང་། དགེ་བ་ནི། ཡང་དག་བླངས་པ་སྤེལ་བ་ལ་
སོགས་པ་སྒྲུབ་བྱེད་རྒྱུའི་མཚན་ཉིད་དེ་ཡུམ་གྱི་མདོ་ལས་ཇི་སྐད་འབྱུང་བ་བཞིན་ཡིན་ལ། དེ་
རྣམས་གོམས་པར་བྱས་པས་འབྲས་བུ་མཚན་ངེས་པར་འགྲུབ་པའི་ཕྱིར། གསུམ་པ་ནི། ཇི་སྐད་
བཤད་པའི་ཚིག་ལེའུར་བྱས་པ་འདི་གཉིས་ནི་ཡང་འདིར་རྒྱས་པར་མི་བྲི་བའི་རྒྱུ་མཚན་ཡོད་དེ།
གོང་ཉིད་དུ་མཚན་གྱི་ངོ་བོ་བཤད་པ་རྒྱས་པར་དཀྲོལ་ཟིན་པས་མི་འབྲི་བའི་ཕྱིར། 
གཉིས་པ་དཔེ་བྱད་བཤད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། དེ་ལྟར་
མཚན་རྣམས་བརྗོད་ནས་བར་སྐབས་ཀྱི་ཚིགས་སུ་བཅད་པ་བཅུ་གཉིས་ཀྱིས་དཔེ་བྱད་བཟང་
པོ་གསུངས་པ། གཉིས་པ་ནི་ཐུབ་པའི་ཞེས་པ་འོག་མ་ཐམས་ཅད་ལ་སྦྱར་ཞིང་། རྐང་པ་ཐ་མ་སྔ་
མ་ཐམས་ཅད་ཀྱི་མཐར་སྦྱར་རོ། །དཔེ་བྱད་ཅེས་པ་ནི་ཕྱི་གཞན་ལ་སྣང་བའི་སྐུའི་རྟགས་ཀྱིས་
ནང་གི་ཡོན་ཏན་གཞན་ལ་གོ་བར་བྱེད་པས་དེ་ལྟར་རོ། །དོན་ནི་ལོངས་སྐུའི་དཔེ་བྱད་ཡོད་དེ།
སེན་མོ་ཟངས་ཀྱི་མདོག་ལྟ་བུ་སོགས་བརྒྱད་ཅུ་ཡོད་པའི་ཕྱིར། 
གསུམ་པ་ནི། ཐུབ་པའི་སེན་མོ་ཟངས་ཀྱི་མདོག་ལྟ་བུ་ཉིད་དང་ལྡན་ཏེ། འདུ་བྱེད་ཐམས་
ཅད་ལ་འདོད་ཆགས་དང་བྲལ་བ་མཐར་ཕྱིན་པ་ཉིད་ཀྱིས་ཕྱིར། སེན་མོའི་མདོག་སྣུམ་པ་ཉིད་
དང་ལྡན་ཏེ། སེམས་ཅན་ཐམས་ཅད་ལ་ཕན་པའི་ལྷག་པའི་བསམ་པ་མཐར་ཕྱིན་པ་ཉིད་ཀྱིས་
ཕྱིར། སེན་མོ་མཐོ་བ་ཉིད་དང་ལྡན་ཏེ། མིའི་རིགས་ཀྱི་མཆོག་ལས་སྐྱེས་པའི་ཕྱིར། སོར་མོ་རྣམས་
ཟླུམ་པ་ཉིད་དང་ལྡན་ཏེ། སྒྲུབ་པའི་སྤྱོད་ཡུལ་ཁ་ན་མ་ཐོ་བ་མེད་པ་མཐར་ཕྱིན་པ་ཉིད་ཀྱིས་ཕྱིར།
སོར་མོ་རྣམས་རྒྱས་པ་ཉིད་དང་ལྡན་ཏེ། སྔོན་དགེ་བའི་རྩ་བ་བསགས་པ་མཐར་ཕྱིན་པ་ཉིད་ཀྱིས་
ཕྱིར། སོར་མོ་རྣམས་བྱིན་གྱིས་ཕྲ་བ་ཉིད་དང་ལྡན་ཏེ་རྟོགས་རིགས་གསུམ་ལ་ཡང་དག་པར་
མཐར་གྱིས་སོ་སོར་ཞུགས་པ་མཐར་ཕྱིན་པ་ཉིད་ཀྱིས་ཕྱིར། ལུས་ཀྱི་རྩ་ཕྱི་ནས་མི་མངོན་པ་ཉིད་

དང་ལྡན་ཏེ། སྔོན་ལུས་ལ་སོགས་པའི་ལས་ལམ་མི་དགེ་བཅུ་དང་ལོག་པར་འཚོ་བ་རབ་ཏུ་
བསྲུངས་པ་ཉིད་ཀྱིས་ཕྱིར། རྩ་མདུད་པ་མེད་པ་ཉིད་དང་ལྡན་ཏེ། ཉོན་མོངས་པའི་མདུད་པ་
འགྲོལ་ཞིང་གྲོལ་བ་ཉིད་ཀྱིས་ཕྱིར། ཞབས་ཀྱི་ལོང་བུ་ཆུང་བ་མི་མངོན་པ་ཉིད་དང་ལྡན་ཏེ། གསང་
བའི་གནས་ཟབ་མོ་རྟོགས་པས་ཤིན་ཏུ་སྦས་པའི་ཆོས་ཀྱི་བློ་གྲོས་ཅན་ཉིད་ཀྱིས་ཕྱིར།ཞབས་
མི་མཉམ་པ་མེད་པ་ཉིད་དང་ལྡན་ཏེ། འཁོར་བ་སོགས་བགྲོད་དཀའ་བའི་གནས་ཐམས་ཅད་
ལས་སྐྱེ་བོ་སྒྲོལ་བར་མཛད་པ་ཉིད་ཀྱིས་ཕྱིར། སེང་གེའི་སྟབས་སུ་གཤེགས་པ་ཉིད་དང་ལྡན་
ཏེ། མི་ཟིལ་གྱིས་གནོན་པ་ལ་མཁས་པ་ཉིད་ཀྱིས་ཕྱིར། གླང་པོ་ཆེའི་སྟབས་སུ་གཤེགས་པ་ཉིད་
དང་ལྡན་ཏེ། ཀླུ་གདུག་པ་སོགས་ཟིལ་གྱིས་གནོན་པ་ལ་མཁས་པ་ཉིད་ཀྱིས་ཕྱིར། ངང་པའི་
སྟབས་སུ་གཤེགས་པ་ཉིད་དང་ལྡན་ཏེ། བྱ་ལྟར་ནམ་མཁའ་ལ་གཤེགས་པར་མཁས་པ་ཉིད་
ཀྱིས་ཕྱིར། ཁྱུ་མཆོག་གི་སྟབས་སུ་གཤེགས་པ་ཉིད་དང་ལྡན་ཏེ། སེམས་ཅན་རྣམས་བདེ་བའི་
གནས་སུ་སྣ་འདྲེན་པ་སྐྱེས་བུའི་ཁྱུ་མཆོག་ཏུ་མཁས་པ་ཉིད་ཀྱིས་ཕྱིར། གཡས་ཕྱོགས་སུ་ལྡོག་
ཅིང་གཤེགས་པ་ཉིད་དང་ལྡན་ཏེ། སྐོར་ཕྱོགས་ཀྱི་ལམ་དང་མཐུན་པར་གཤེགས་པ་ཉིད་ཀྱིས་
ཕྱིར། མཛེས་པར་གཤེགས་པ་ཉིད་དང་ལྡན་ཏེ། གཤེགས་པའི་ཚེ་སྡུག་ཅིང་མཛེས་པར་མཁས་
པ་ཉིད་ཀྱིས་ཕྱིར། མི་གཡོ་བར་གཤེགས་པ་ཉིད་དང་ལྡན་ཏེ། རྟག་ཏུ་སེམས་གྱ་གྱུ་མི་མངའ་
བ་ཉིད་ཀྱིས་ཕྱིར། སྐུ་འཁྲིལ་བག་ཆགས་པ་ཉིད་དང་ལྡན་ཏེ། གཞན་གྱི་ཡོན་ཏན་ཡང་དག་པར་
བརྗོད་པར་མཛད་པ་ཉིད་ཀྱིས་ཕྱིར། སྐུ་བྱི་དོར་བྱས་པ་ཉིད་དང་ལྡན་ཏེ། སྒོ་གསུམ་སྡིག་པའི་
ཆོས་དང་མ་སྦགས་པ་ཉིད་ཀྱིས་ཕྱིར། སྐུ་རིམ་པར་མཚམས་པ་ཉིད་དང་ལྡན་ཏེ། གདུལ་བྱ་དང་
འཚམ་པའི་ཆོས་སྟོན་པར་མཛད་པ་ཉིད་ཀྱིས་ཕྱིར། སྐུ་རྣམ་པར་དག་པས་གཙང་བ་ཉིད་དང་
ལྡན་ཏེ། སྐུ་དང་གསུང་དང་ཐུགས་ལ་སོགས་པའི་ཀུན་ཏུ་སྤྱོད་པ་གཙང་བའི་ཕྱིར། སྐུ་འཇམ་
པ་ཉིད་དང་ལྡན་ཏེ། ཐུགས་རྗེ་ཅན་ཉིད་ཀྱིས་ཕྱིར། སྐུ་རྣམ་པར་དག་པ་ཉིད་དང་ལྡན་ཏེ། ཐུགས་
དྲི་མས་རྣམ་པར་དག་པའི་ཕྱིར། མཚན་རྫོགས་པ་ཉིད་དང་ལྡན་ཏེ། ཉོན་མོངས་འཇོམས་པའི་

ཆོས་འདུལ་བ་ཐམས་ཅད་ཡོངས་སུ་རྫོགས་པའི་ཕྱིར། སྐུའི་ཁོ་ལག་ཡངས་ཤིང་བཟང་བ་ཉིད་
དང་ལྡན་ཏེ།ཡངས་ཤིང་མཛེས་པའི་ཡོན་ཏན་རྫོགས་པའི་ཕྱིར། གོམ་པ་སྙོམས་པ་ཉིད་དང་
ལྡན་ཏེ། སེམས་ཅན་ཐམས་ཅད་ལ་ཐུགས་སྙོམས་པའི་ཕྱིར། སྤྱན་གཉིས་རྣམ་པར་དག་པ་ཉིད་
གཞན་ལ་རྣམ་པར་དག་པའི་ཆོས་སྟོན་པའི་ཕྱིར། སྐུ་ཤིན་ཏུ་གཞོན་ཤ་ཅན་ཉིད་དང་
དཔེ་དང་བཅས་ནས་ཆོས་གོ་སླ་བར་སྟོན་པའི་ཕྱིར། སྐུ་ཞུམ་པ་མེད་པ་ཉིད་དང་ལྡན་
ཏེ། བྱ་དཀའ་བའི་གནས་ལ་ཐུགས་རྟག་ཏུ་མ་ཞུམ་པའི་ཕྱིར། སྐུ་ཤ་རྒྱས་པ་ཉིད་དང་ལྡན་ཏེ།
དགེ་བའི་རྩ་བ་འཇིག་རྟེན་ཐམས་ཅད་ལས་ཡང་དག་པར་འཕགས་པའི་ཕྱིར། སྐུ་ཤིན་ཏུ་གྲིམས་
པ་ཉིད་དང་ལྡན་ཏེ། ཡང་སྲིད་པ་ལེན་པའི་ལས་ཟད་པ་ཉིད་ཀྱིས་ཕྱིར། ཡན་ལག་དང་ཉིང་ལག་
ཤིན་ཏུ་རྣམ་པར་འབྱེས་པ་ཉིད་དང་ལྡན་ཏེ། གདུལ་བྱ་ལ་རྟེན་ཅིང་འབྲེལ་བར་འབྱུང་བ་ལུགས་
འབྱུང་ལྡོག་ཤིན་ཏུ་རྣམ་པར་ཕྱེ་བ་སྟོན་པར་མཛད་པ་ཉིད་ཀྱིས་ཕྱིར།
གཟིགས་པ་རབ་རིབ་མེད་ཅིང་རྣམ་པར་དག་པ་ཉིད་དང་ལྡན་ཏེ། མངོན་མཐོ་ངེས་ལེགས་
ལས་བརྩམས་པའི་ཚིག་དོན་ཤིན་ཏུ་རྣམ་པར་དག་པ་མཐར་ཕྱིན་པ་སྟོན་པའི་ཕྱིར། སྐུའི་ཕྱལ་
ཟླུམ་པ་ཉིད་དང་ལྡན་ཏེ། སློབ་མ་ཚུལ་ཁྲིམས་ཕུན་སུམ་ཚོགས་པར་གྱུར་པ་མཛད་པ་ཉིད་ཀྱིས་
ཕྱིར། སྐེད་སྐབས་མཚམས་པས་སྐུ་སྐབས་ཕྱིན་པ་ཉིད་དང་ལྡན་ཏེ། འཁོར་བའི་སྐྱོན་གྱིས་མ་གོས་
ཤིང་མ་སྦགས་པ་ཉིད་ཀྱིས་ཕྱིར། སྐུ་མ་རྙོངས་པ་ཉིད་དང་ལྡན་ཏེ། ང་རྒྱལ་གྱི་འགྱིང་བ་བཅོམ་
པ་ཉིད་ཀྱིས་ཕྱིར། སྐུའི་ཕྱལ་ཕྱང་ངེ་བ་མཐོ་དམན་མེད་པ་ཉིད་དང་ལྡན་ཏེ། ཆོས་ཟད་པ་རྣམ་
པར་ཟློག་པ་ཟད་མི་ཤེས་པ་སྟོན་པ་ཉིད་ཀྱིས་ཕྱིར། ལྟེ་བ་གཏིང་ཟབ་པ་ཉིད་དང་ལྡན་ཏེ། ཆོས་
ཟབ་མོ་རྟོགས་པ་ཉིད་ཀྱིས་ཕྱིར། ལྟེ་བའི་རི་མོ་གཡས་ཕྱོགས་སུ་འཁྱིལ་བ་ཉིད་དང་ལྡན་ཏེ། སློབ་
མ་རང་དང་མཐུན་པར་གདམས་ངག་འཛིན་པར་འགྱུར་བ་ཉིད་ཀྱིས་ཕྱིར། སྤྱོད་ལམ་ཀུན་ནས་
མཛེས་པ་ཉིད་དང་ལྡན་ཏེ། འཁོར་རྣམས་ཀྱི་སྤྱོད་པ་ཀུན་ནས། མཛེས་པར་མཛད་པར་གྱུར་པ་
ཉིད་ཀྱིས་ཕྱིར། །

སྒོ་གསུམ་གྱི་ཀུན་ཏུ་སྤྱོད་པ་གཙང་བ་ཉིད་དང་ལྡན་ཏེ། དྲི་མ་མེད་པས་ཐུགས་གཙང་བ་
ཉིད་ཀྱིས་ཕྱིར། སྐུ་ལ་སྨེ་བ་དང་གནག་བག་མེད་པ་ཉིད་དང་ལྡན་ཏེ། དུས་མ་ཡིན་པའི་ཆོས་
འདུལ་བ་སྟོན་པ་དང་བྲལ་བ་ཉིད་ཀྱིས་ཕྱིར། ཕྱག་ཤིང་བལ་ལྟར་ཤིན་ཏུ་འཇམ་པ་ཉིད་དང་ལྡན་
ཏེ། ལུས་ལ་སོགས་པ་ཟོ་མདོག་བདེ་བ་འཐོབ་པའི་རྒྱུར་གྱུར་པའི་ཆོས་སྟོན་པར་མཛད་པ་ཉིད་
ཀྱིས་ཕྱིར། ཕྱག་གི་རི་མོ་མདངས་གསལ་བ་ཡོད་པ་ཉིད་དང་ལྡན་ཏེ། མདངས་ཡོད་པའི་དགེ་
སྦྱོང་ཆེན་པོ་བརྙེས་པར་མཛད་པ་ཉིད་ཀྱིས་ཕྱིར། ཕྱག་གི་རི་མོ་ཟབ་པ་ཉིད་དང་ལྡན་ཏེ། ཆོས་
ཟབ་མོ་རྟོགས་པ་མཐར་ཕྱིན་པ་ལ་གནས་པ་ཉིད་ཀྱིས་ཕྱིར། ཕྱག་གི་རི་མོ་རིང་པ་ཉིད་དང་ལྡན་
ཏེ། ཕྱི་རྗེས་སུ་ཡང་དང་ཡང་དག་པར་ཡོངས་སུ་དག་པའི་ཆོས་སྟོན་པར་མཛད་པ་ཉིད་ཀྱིས་
ཕྱིར། ཞལ་ཧ་ཅང་མི་རིང་བ་ཉིད་དང་ལྡན་ཏེ། གདུལ་བྱ་ལ་བསླབ་པ་རབ་ཏུ་མང་པོ་ཀུན་ཏུ་སྟོན་
པར་མཛད་པ་ཉིད་ཀྱིས་ཕྱིར། ཞལ་མཆུ་བིམ་པ་ལྟར་དམར་བ་ཉིད་དང་ལྡན་ཏེ། འཇིག་རྟེན་
ཐམས་ཅད་གཟུགས་བརྙན་དང་འདྲ་བར་རྟོགས་པ་ཉིད་ཀྱིས་ཕྱིར། ལྗགས་མཉེན་པ་ཉིད་དང་
ལྡན་ཏེ། གདུལ་བྱ་ཐམས་ཅད་ཚིག་འཇམ་པོས་འདུལ་བ་ཉིད་ཀྱིས་ཕྱིར། ལྗགས་སྲབ་པ་ཉིད་
དང་ལྡན་ཏེ། ཡོན་ཏན་འཐད་པ་མང་བ་སྟོན་པར་མཛད་པ་ཉིད་ཀྱིས་ཕྱིར། ལྗགས་དམར་བ་ཉིད་
དང་ལྡན་ཏེ། ཆོས་འདུལ་བ་བྱིས་པའི་སྐྱེ་བོ་བདག་དང་བདག་གི་བ་ལ་ཆགས་པ་ཅན་གྱིས་གཏིང་
དཔག་དཀའ་བ་སྟོན་པར་མཛད་པ་ཉིད་ཀྱིས་ཕྱིར། 
གསུང་འབྲུག་གི་སྒྲ་དང་ལྡན་པ་ཉིད་ཡིན་ཏེ། བསྙེངས་པ་ཐམས་ཅད་མི་མངའ་བ་ཉིད་ཀྱིས་
ཕྱིར། གསུང་སྙན་ཅིང་མཉེན་ལ་འཇམ་པ་ཉིད་དང་ལྡན་ཏེ། རྣ་བར་འབྱེས་པས་སྙན་པ་ལ་སོགས་
པར་གསུངས་པ་ཉིད་ཀྱིས་ཕྱིར། མཆེ་བ་ཟླུམ་པ་ཉིད་དང་ལྡན་ཏེ། སྲིད་པར་ཀུན་ཏུ་སྦྱོར་བ་དགུ་
ཟད་པར་བསྡམས་པ་ཉིད་ཀྱིས་ཕྱིར། མཆེ་བ་རྣོ་བ་ཉིད་དང་ལྡན་ཏེ། སྐྱེ་བོ་འདུལ་དཀའ་བ་འདུལ་
བར་མཛད་པ་ཉིད་ཀྱིས་ཕྱིར། མཆེ་བ་དཀར་བ་ཉིད་དང་ལྡན་ཏེ། ཉོན་མོངས་འཇོམས་པའི་ཚེ་
ཆོས་འདུལ་བ་ཤིན་ཏུ་དཀར་བ་ཉིད་ཀྱིས་འཇོམས་པར་མཛད་པ་ཉིད་ཀྱིས་ཕྱིར། ༧

མཆེ་བ་མཉམ་པ་ཉིད་དང་ལྡན་ཏེ། འཁོར་འདས་མཉམ་ཉིད་རྟོགས་པའི་ས་ལ་གནས་པ་
ཉིད་ཀྱིས་ཕྱིར། མཆེ་བ་བྱིན་གྱིས་ཕྲ་བ་ཉིད་དང་ལྡན་ཏེ། མཐར་གྱིས་ཐེག་པ་གསུམ་གྱི་མངོན་
པར་རྟོགས་པ་ཡང་དག་པར་རབ་ཏུ་སྟོན་པར་མཛད་པ་ཉིད་ཀྱིས་ཕྱིར། ཤངས་ཀྱི་གཟེངས་མཐོ་
བ་ཉིད་དང་ལྡན་ཏེ། ཐབས་ཀྱིས་ཟིན་པའི་ཤེས་རབ་མཆོག་ལ་གནས་པ་ཉིད་ཀྱིས་ཕྱིར། ཤངས་
གཙང་བ་ཉིད་དང་ལྡན་ཏེ། གདུལ་བྱའི་སྐྱེ་བོ་ཡིད་ཆེས་པའི་གཙང་མ་ཕུན་སུམ་ཚོགས་པ་དང་
ལྡན་པ་ཉིད་ཀྱིས་ཕྱིར། སྤྱན་ཡངས་པ་ཉིད་དང་ལྡན་ཏེ། ཐེག་པ་ཆེན་པོའི་ཆོས་ཤིན་ཏུ་རྒྱ་ཆེ་བ་
སྟོན་པའི་ཕྱིར། རྫི་མ་སྟུག་པ་ཉིད་དང་ལྡན་ཏེ། སེམས་ཅན་གྱི་ཚོགས་འཁོར་བའི་གནས་ནས་
དྲངས་པ་ཉིད་ཀྱིས་ཕྱིར། 
སྤྱན་དཀར་ནག་མ་འདྲེས་པས་འབྱེས་ཤིང་པདྨའི་འདབ་མ་རངས་པ་ལྟ་བུ་ཉིད་དང་ལྡན་
ཏེ། འགྲོ་བ་གཞོན་ནུ་མ་ཐམས་ཅད་ཀྱིས་བསྟོད་པར་འོས་བས་མངོན་པར་མགུ་བར་མཛད་པ་
ཉིད་ཀྱིས་ཕྱིར། སྨིན་ཚུགས་རིང་བ་ཉིད་དངལྡན་ཏེ། རྟག་ཏུ་ཕྱི་རྗེས་སུ་འགྲོ་བ་ལ་གཟིགས་པ་
ཉིད་ཀྱིས་ཕྱིར། སྨིན་མ་འཇམ་པ་ཉིད་དང་ལྡན་ཏེ། མེ་ལྔ་བསྟེན་པ་སོགས་མ་ཡིན་པ་
བ་འཇམ་པོ་ལ་མཁས་པ་ཉིད་ཀྱིས་ཕྱིར། སྨིན་མ་སྣུམ་པ་ཉིད་དང་ལྡན་ཏེ། ཐུགས་ཀྱི་རྒྱུད་ཡོངས་
སུ་དགེ་བས་བརླན་པ་ཉིད་ཀྱིས་ཕྱིར། 
སྨིན་མའི་སྤུ་རིང་ཐུང་མཉམ་པ་ཉིད་དང་ལྡན་ཏེ། འདོད་ཆགས་ལ་སོགས་པའི་ཉོན་མོངས་
པའི་སྐྱོན་ཀུན་ཏུ་གཟིགས་པ་ཉིད་ཀྱིས་ཕྱིར། ཕྱག་རིང་ཞིང་རྒྱས་པ་ཉིད་དང་ལྡན་ཏེ། སེམས་
ཅན་ལ་མཆོག་ཏུ་གནོད་པ་བཟློག་པར་མཛད་པ་ཉིད་ཀྱིས་ཕྱིར། སྙན་མཉམ་པ་ཉིད་དང་ལྡན་
ཏེ། འདོད་ཆགས་ལ་སོགས་པའི་གཡུལ་ལས་རྣམ་པར་རྒྱལ་བ་ཉིད་ཀྱིས་ཕྱིར། སྙན་གྱི་དབང་
པོ་མ་ཉམས་པ་ཉིད་དང་ལྡན་ཏེ། སེམས་ཅན་ཐམས་ཅད་ཀྱི་རྒྱུད་མ་ཉམས་པར་མཛད་པ་ཉིད་
ཀྱིས་ཕྱིར། དཔྲལ་བ་ལེགས་པར་འབྱེས་པ་ཉིད་དང་ལྡན་ཏེ། མཐར་འཛིན་གྱི་ལྟ་བས་བྱས་པ་
ཐམས་ཅད་ཀྱིས་ཐུགས་གཞན་དུ་མི་འགྱུར་བ་ཉིད་ཀྱིས་ཕྱིར། 

དཔྲལ་བ་དབྱེས་ཆེ་བ་ཉིད་དང་ལྡན་ཏེ། ལོག་པར་སྨྲ་བ་ཐམས་ཅད་འཇོམས་པར་མཛད་
པ་ཉིད་ཀྱིས་ཕྱིར། དབུ་ཤིན་ཏུ་རྒྱས་པ་ཉིད་དང་ལྡན་ཏེ། གཞན་དོན་དུ་སངས་རྒྱས་ཐོབ་པར་
འདོད་པའི་སྨོན་ལམ་གྱི་མཆོག་ཡོངས་སུ་རྫོགས་པ་ཉིད་ཀྱིས་ཕྱིར། དབུ་སྐྲ་བུང་བ་ལྟར་གནག་
པ་ཉིད་དང་ལྡན་ཏེ། ཡུལ་གྱི་དགའ་བ་གཟུགས་སྒྲ་སོགས་ལ་སྲེད་པ་ལྡོག་པར་མཛད་པ་ཉིད་
ཀྱིས་ཕྱིར། དབུ་སྐྲ་སྟུག་པ་ཉིད་དང་ལྡན་ཏེ། མཐོང་བས་དང་སྒོམ་པས་སྤང་བར་བྱ་བའི་བག་
ལ་ཉལ་ཟད་པར་སྤངས་པ་ཉིད་ཀྱིས་ཕྱིར། 
དབུ་སྐྲ་འཇམ་པ་ཉིད་དང་ལྡན་ཏེ། བསྟན་པ་མཐར་ཕྱིན་གྱི་རྩུབ་བག་མེད་པའི་བློ་འཇམ་
པོས་ཡོངས་སུ་ཤེས་པ་ཉིད་ཀྱིས་ཕྱིར། དབུ་སྐྲ་མ་འཛིངས་བ་ཉིད་དང་ལྡན་ཏེ། ཐུགས་འདོད་
ཆགས་ལ་སོགས་པས་མི་འཁྲུག་པ་ཉིད་ཀྱིས་ཕྱིར། དབུ་སྐྲ་མི་བཤོར་བ་སྟེ་མི་རྩུབ་པ་ཉིད་དང་
ལྡན་ཏེ། ཚིག་རྩུབ་སྤངས་པས་རྟག་ཏུ་ཚིག་མི་རྩུབ་པ་ཉིད་ཀྱིས་ཕྱིར། དབུ་སྐྲ་དྲི་ཞིམ་པ་ཉིད་
དང་ལྡན་ཏེ། དཀོན་མཆོག་གི་དྲུང་དུ་བྱང་ཆུབ་ཀྱི་རྒྱུར་གྱུར་པའི་ཡན་ལག་གི་མེ་ཏོག་བཀྲམ་
པ་ཉིད་ཀྱིས་ཕྱིར། ཕྱག་དང་ཞབས་མཐེ་བོང་ལ་རྡོ་རྗེའི་རི་མོ་ལྟ་བུ་དཔལ་གྱི་བེའུ་དང་། ཕྱག་
ཞབས་ཀྱི་མཐིལ་ལ་རི་མོ་གྲུ་བཞི་པའི་བཀྲ་ཤིས་དང༌། དེའི་མཐའ་ན་རི་མོ་བདུན་གཡས་སུ་
འཁྱིལ་བའི་གཡུང་དྲུངས་འཁྱིལ་བས་བརྒྱན་པ་ཡིན་ཏེ། སྐུ་རྣམ་པ་ཐམས་ཅད་དུ་མཛེས་པར་
གྱུར་པ་ཉིད་ཀྱིས་ཕྱིར།
བཞི་པ་མཆོག་གི་སྤྲུལ་པའི་སྐུ་བཤད་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་
ནི། དེ་ལྟར་སྐུ་གསུམ་བསྟན་ནས་བཞི་པ་སྤྲུལ་པའི་སྐུ་བྱིས་པའི་སྐྱེ་བོ་ཐམས་ཅད་དང་ཐུན་མོང་
དུ་གྱུར་བ་དེ་འཆད། 
གཉིས་པ་ནི། ཤཱཀྱ་ཐུབ་པའི་སྐུ་གང་གིས་འཕྲིན་ལས་རྒྱུན་མི་འཆད་པར་མཛད་པའི་ངེས་

པ་ལྔ་མིན་གྱི་གཟུགས་སྐུ་དེ་ནི་ཆོས་ཅན། སྤྲུལ་པའི་སྐུ་ཡིན་ཏེ། སྲིད་པ་ཇི་སྲིད་བར་དག་མ་དག་
གི་འགྲོ་བ་ལ་དངོས་སུ་སྣང་ནས་མངོན་མཐོ་ངེས་ལེགས་ཀྱི་ཕན་པ་སྣ་ཚོགས་དག་དུས་མཉམ་
དུ་མཛད་པའི་སྐུ་ཡིན་པའི་ཕྱིར། གསུམ་པ་ནི། ཤཱཀྱ་ཐུབ་པ་ལ་སོགས་པའི་གཟུགས་གང་གིས་
དངོས་སུ་སྣང་ནས་སེམས་ཅན་རྣམས་ཀྱི་འདོད་པའི་དོན་མཉམ་པ་ཉིད་དུ་མཛད་པའི་སྐུ་དེ་ནི་
ཆོས་ཅན། སངས་རྒྱས་བཅོམ་ལྡན་འདས་ཀྱི་སྤྲུལ་པའི་སྐུ་ཡིན་ཏེ། ངེས་པ་ལྔ་མིན་གྱི་གཟུགས་
སྐུ་མཐར་ཐུག་ཡིན་པའི་ཕྱིར། འཕྲིན་ལས་རྒྱུན་མི་འཆད་པའང་ཡིན་ཏེ། འཁོར་བ་ཇི་སྲིད་པར་
འཇིག་རྟེན་གྱི་ཁམས་ཐམས་ཅད་དུ་འཕྲིན་ལས་རྒྱུན་ཆགས་པ་ཉིད་ཀྱིས་མཛད་པའི་ཕྱིར།
གཉིས་པ་མཛད་པ་འཕྲིན་ལས་ལ། དངོས་ཀྱི་དོན་དང་། ཚིག་དོན་གཞན་གྱི་གོ་རིམས་ཀྱང་
དོན་བདུན་ཅུའི་དང་པོ་དང་ཐ་མ་ལ་བརྟེན་ནས་རིག་པར་བྱ་བའོ། ། 
ཤེ དང་པོ་ལ་མཚམས་སྦྱར། རྩ་བ། འགྲེལ་པའོ། །དང་པོ་ལ། སྐུ་གསུམ་བཤད་ཟིན་པར་
བསྟན་པ། འཕྲིན་ལས་འཆད་པར་བསྟན་པའོ། །དང་པོ་ནི། དེ་ལྟར་ངོ་བོ་ཉིད་ཀྱི་སྐུའི་བདག་
ཉིད་སྐུ་ལྷག་མ་གསུམ་ཚོགས་གཉིས་བསྒོམ་པའི་སྟོབས་ལས་བྱུང་བ་ཡིན་པས་རྒྱུ་མེད་པ་དང་
མི་མཐུན་པའི་རྒྱུ་ལས་བྱུང་བ་མིན་ནོ། །དེ་ཡང་ཡང་དག་པའི་ཀུན་རྫོབ་ཏུ་རབ་ཏུ་བརྟགས་པའི་
སྐུ་གསུམ་རྒྱུ་མེད་དུ་བྱུང་བ་མིན་ཏེ། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་དུ་གྱུར་པ་ཡེ་
ཤེས་ཆོས་སྐུ་རང་རྒྱུ་ཡེ་ཤེས་ཀྱི་ཚོགས་བསགས་པ་ལ་ལྟོས་ནས་བྱུང་བ་དང་ལ་སོགས་པའི་
བྱང་འཕགས་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཉིད་དུ་གྱུར་པའི་ལོངས་སྤྱོད་རྫོགས་པའི་
སྐུ་ནི་ལ་སོགས་པ་རང་རྒྱུ་བསོད་ནམས་ཀྱི་ཚོགས་བསགས་པ་ལ་ལྟོས་ནས་བྱུང་ཞིང༌། མཆོག་
གི་སྤྲུལ་པའི་སྐུ་ནི་ཚོགས་གཉིས་ཀའི་ཆ་བསགས་པ་ལས་བྱུང་བའི་ཕྱིར།
༑ གཉིས་པ་ནི། གདུལ་བྱའི་སྐྱེ་བོའི་སྣང་བ་ལ་བརྟེན་པའི་འཕྲིན་ལས། ཡེ་ཤེས་ཆོས་སྐུ་དེའི་
བདག་པོ་ལ་བརྟེན་ནས་བྱུང་བ་རྣམས་ནི་ཡེ་ཤེས་ཆོས་ཀྱི་སྐུའི་འཕྲིན་ལས་ཡིན་ཞེས་ཤེས་པར་
བྱ་སྟེ། ཀུན་རྫོབ་ཏུ་རྟོགས་པ་ཡེ་ཤེས་ཆོས་ཀྱི་སྐུ་ཁོ་ནས་ལོངས་སྤྱོད་རྫོགས་པའི་སྐུ་དང་ལ་སོགས་

པ་སྤྲུལ་པའི་སྐུར་སྣང་བ་བསྐྱེད་པའི་སྒོ་ནས་གདུལ་བྱའི་དོན་གྱི་བྱ་བ་མཛད་པས་ན་དེའི་ཕྱིར།
གཉིས་པ་རྩ་བ་ལ། དུས་ཀྱི་སྒོ་ནས་མདོར་བསྟན། དབྱེ་བའི་སྒོ་ནས་རྒྱས་པར་བཤད།
གྲངས་ངེས་ཀྱི་མཇུག་བསྡུ་བའོ། །དང་པོ་ནི། ཡེ་ཤེས་ཆོས་སྐུ་རྒྱུན་མི་འཆད་པ་དེ་བཞིན་དུ་འཁོར་
བ་ཇི་སྲིད་པར་ཆོས་སྐུ་འདིའི་འཕྲིན་ལས་ནི་རྒྱུན་མི་འཆད་པར་འདོད་དེ། དེ་ལྟར་རྒྱུན་མི་འཆད་
པའི་རྒྱུ་ཚོགས་པ་མཐར་ཕྱིན་པ་སྔོན་དུ་སོང་བའི་ཕྱིར། རྩ་བའི་འབྲེལ་གྱི་དབང་དུ་བྱས་ན་དེ་བཞིན་
ཞེས་པ་སྤྲུལ་སྐུ་དང་འབྲེལ་ཞིང་ཉི་སྣང་གི་དགོངས་པ་ཡིན་ཡང༌། སློབ་དཔོན་གྱི་ཡེ་ཤེས་ཆོས་
སྐུ་ལ་མཛད་དོ། ། 
གཉིས་པ་ལ། ལམ་ལ་འགོད་པ་དང་། ལམ་གྱི་འབྲས་བུ་ལ་འགོད་པའོ། །དང་པོ་ལ་ཚོགས་
ལམ། སྦྱོར་ལམ། མཐོང་ལམ། སྒོམ་ལམ་ལ་འགོད་པའོ། །དང་པོ་ལ། བསམ་པ་ཕུན་ཚོགས་
ལ་འགོད་པ། གཞན་རྒྱུ་སྨིན་བྱེད་ཀྱི་སྦྱོར་བ་ལ་འགོད་པ། བདེན་བཞི་རྟོགས་པའི་ལྟ་བ་ལ་འགོད་
པའོ། །དང་པོ་ནི། རྩ་བ་འཕགས་པ་ལྟར་བཤད་ན་དེ་ཡོད་དེ། བདེ་འགྲོ་དང་ངན་འགྲོའི་འགྲོ་
བ་རྣམས་སྲིད་བདེ་ཙམ་ལ་དོན་གཉེར་ཞི་བའི་ཐར་པ་དོན་གཉེར་གྱི་བསམ་པ་བསྐྱེད་པའི་འཕྲིན་
ལས་མཛད་པའི་ཕྱིར། གཉིས་པ་ཡོད་དེ། སྦྱིན་པ་སྙན་པར་སྨྲ་བ་དོན་སྤྱོད་དོན་མཐུན་སྟེ་བསྡུ་
བ་རྣམ་པ་བཞི་ལ་འགོད་པར་བྱ་བའི་ཕྱིར། གསུམ་པ་ཡོད་དེ། ཀུན་ནས་ཉོན་མོངས་རྒྱུ་དང་འབྲས་
བུར་བཅས་པ་ཡི་སྡུག་ཀུན་དོར་བྱ་དང་རྣམ་པར་བྱང་བ་འགོག་ལམ་བླང་བྱར་རྟོགས་པ་ལ་འགོད་
པའི་ཕྱིར། 
༑ གཉིས་པ་ལ། གཞན་དོན་བསམ་པ་ཕུན་ཚོགས་ལ་འགོད་པ་དང་། རྒྱུད་སྨིན་བྱེད་ཀྱི་སྦྱོར་
བ་ལ་འགོད་པ། ལྟ་བ་རྣམ་དག་ལ་འགོད་པའོ། །དང་པོ་ཡོད་དེ། སེམས་ཅན་རྣམས་རང་གི་
རྟོགས་པའི་གནས་ལུགས་ཀྱི་དོན་ཇི་བཞིན་གྱི་དོན་རྟོགས་པ་ལ་འགོད་པའི་ཕྱིར། གཉིས་པ་ལ།
རང་རྒྱུད་སྨིན་བྱེད་ཀྱི་སྦྱོར་བ་ལ་འགོད་པ་དངོས་དང་། གཉིས་དོན་གྱི་སྤྱོད་པ་ལ་འགོད་པའོ། །
དང་པོ་ཡོད་དེ། ཕར་ཕྱིན་དྲུག་རྫོགས་པ་ལ་འགོད་པར་བྱ་བའི་ཕྱིར། གཉིས་པ་ཡོད་དེ། སངས་

རྒྱས་སུ་བགྲོད་པའི་དགེ་བ་བཅུའི་ལམ་ལ་འགོད་པར་བྱ་བའི་ཕྱིར། གསུམ་པ་ཡོད་དེ། དོན་དམ་
པར་རང་བཞིན་གྱིས་སྟོང་པ་ཉིད་འཇིག་རྟེན་པའི་སྒོམ་བྱུང་གི་ཤེས་རབ་ཀྱིས་རྟོགས་པ་ལ་འགོད་
པར་བྱ་བའི་ཕྱིར། གསུམ་པ་མཐོང་ལམ་ལ་འགོད་པ་ཡོད་དེ། གཉིས་སྣང་གི་སྤྲོས་པ་ཟད་པའི་
སྟོང་ཉིད་གསར་རྟོགས་ལ་འགོད་པར་བྱ་བའི་ཕྱིར། བཞི་པ་ལ་དྲུག །ས་གཉིས་པ་དང་གསུམ་པ་
ལ་འགོད་པ། ས་བཞི་པ་སོགས་གསུམ་ལ་འགོད་པ། བདུན་པ་ལ་འགོད་པ། བརྒྱད་པ་ལ་འགོད་
པ། དགུ་པ་ལ་འགོད་པ། བཅུ་པ་ལ་འགོད་པའོ། །དང་པོ་ཡོད་དེ། ས་དེ་གཉིས་ཀྱིས་བསྡུས་
པའི་ཆོས་ཐམས་ཅད་བརྡར་བརྟགས་པ་ཙམ་དུ་ཁོང་དུ་ཆུད་པའི་སྒོ་ནས་ཚུལ་ཁྲིམས་དང་བཟོད་
པའི་ཕར་ཕྱིན་ལ་འགོད་པའི་ཕྱིར། གཉིས་པ་ཡོད་དེ། ས་བཞི་པར་བྱང་ཆུབ་ཀྱི་ཕྱོགས་མཐུན་
ཤེས་པའི་ཤེས་རབ་དང་། ལྔ་པར་བདེན་བཞི་ཤེས་པའི་ཤེས་རབ་དང་། དྲུག་པར་རྟེན་འབྲེལ་
ཤེས་པའི་ཤེས་རབ་ལ་ཆོས་ཐམས་ཅད་དོན་དམ་པར་དམིགས་པ་མེད་པར་རྟོགས་པས་ཁྱད་
པར་དུ་བྱས་པའི་སྒོ་ནས་འགོད་པའི་ཕྱིར། གསུམ་པ་ཡོད་དེ། ས་དེས་བསྡུས་པའི་ཐབས་མཁས་
ཀྱི་ཕར་ཕྱིན་གྱི་སྒོ་ནས་ལུས་ཅན་རྣམས་ནི་ཡོངས་སུ་སྨིན་པར་མཛད་པའི་ཕྱིར། །
བཞི་པ་ལ་ལམ་གསུམ་ཤེས་པའི་ལམ་ཤེས་ལ་འགོད་པ། བདེན་འཛིན་ཞི་བ་ལ་འགོད་པ།
སངས་རྒྱས་དཀོན་མཆོག་བཏགས་པ་བ་ཐོབ་པ་ལ་འགོད་པ། ཞིང་དག་པའི་སྦྱོར་བ་ལ་འགོད་
པའོ། །དང་པོ་ཡོད་དེ། ས་དེས་བསྡུས་པའི་བྱང་ཆུབ་སེམས་དཔའི་ལམ་གྱིས་མཚོན་པའི་ལམ་
གསུམ་མངོན་སུམ་དུ་ཤེས་པའི་ལམ་ཤེས་ལ་འགོད་པའི་ཕྱིར། གཉིས་པ་གྲུབ་སྟེ། བདེན་པར་
མངོན་པར་ཞེན་པ་མངོན་གྱུར་བ་ལྡོག་པ་ལ་འགོད་པའི་ཕྱིར། གསུམ་པ་གྲུབ་སྟེ། སངས་རྒྱས་
དཀོན་མཆོག་ཏུ་བཏགས་པའི་བྱང་ཆུབ་ཐོབ་པ་ལ་འགོད་པའི་ཕྱིར། བཞི་པ་གྲུབ་སྟེ། སངས་རྒྱས་
ཀྱི་ཞིང་རྣམ་པར་དག་པ་ལ་འགོད་པའི་ཕྱིར། 
ལྔ་པ་ས་དགུ་པ་ལ་འགོད་པ་ལ། རང་ཉིད་སངས་རྒྱ་བར་ངེས་པ་ལ་འགོད་པ། གཞན་སྨིན་
པར་བྱེད་པ་ལ་འགོད་པའོ། །དང་པོ་ཡོད་དེ། ས་དེས་བསྡུས་པའི་ཐེག་པ་གཞན་དུ་མི་ལྟུང་བར་

ངེས་པའི་སངས་རྒྱ་བ་ལ་འགོད་པའི་ཕྱིར། གཉིས་པ་ཡོད་དེ། ས་དེས་བསྡུས་པའི་སེམས་ཅན་གྱི་
དོན་ནི་ཚད་མེད་པ་སྒྲུབ་པ་ལ་འགོད་པའི་ཕྱིར། དྲུག་པ་ལ། ས་བཅུ་བས་བསྡུས་པའི་བཤེས་གཉེན་
བསྟེན་པ་ལ་འགོད་པ། རྟོགས་པ་གོང་དུ་འཕེལ་བ་ལ་འགོད་པའོ། །དང་པོ་ཡོད་དེ། ས་དེས་བསྡུས་
པའི་སངས་རྒྱས་བསྟེན་པ་ལ་སོགས་པའི་ཡོན་ཏན་ཁྱད་པར་ཅན་སྒྲུབ་པ་ལ་འགོད་པའི་ཕྱིར།
གཉིས་པ་ལ། བྱང་ཆུབ་ཀྱི་ཡན་ལག་ཐོབ་པ་ལ་འགོད་པ། ལས་འབྲས་ཆུད་མི་ཟ་བ་ལ་
འགོད་པ། བདེན་པ་ཤེས་པ་ལ་འགོད་པ། ཕྱིན་ཅི་ལོག་ཟད་པ་ལ་འགོད་པ། གཞི་མེད་པ་ལ་
འགོད་པ། རྣམ་བྱང་རྫོགས་པ་ལ་འགོད་པ། ཚོགས་རྫོགས་པ་ལ་འགོད་པ། སྲིད་ཞི་མཉམ་པ་
ཉིད་དུ་རྟོགས་པ་ལ་འགོད་པའོ། །དང་པོ་ཡོད་དེ། བྱང་ཆུབ་ཀྱི་ཡན་ལག་དགེ་བ་རྫོགས་པ་ལ་
འགོད་པའི་ཕྱིར། གཉིས་པ་ཡོད་དེ། ལས་རྣམས་ནི་ཕྲ་རགས་གང་ཡིན་ཀྱང་ཆུད་མི་ཟ་ཞིང་མི་
བསླུ་བར་མཐོང་བ་ལ་འགོད་པའི་ཕྱིར། 
གསུམ་པ་ཡོད་དེ། བདེན་བཞི་མངོན་སུམ་དུ་མཐོང་བ་ལ་འགོད་པའི་ཕྱིར། བཞི་པ་ཡོད་
དེ། གཙང་བདེ་རྟག་བདག་སོགས་ཕྱིན་ཅི་ལོག་བཞི་སྤངས་པ་ལ་འགོད་པའི་ཕྱིར། ལྔ་པ་ཡོད་
དེ། ཕྱིན་ཅི་ལོག་རྣམས་བསྐྱེད་པའི་གཞི་བདེན་འཛིན་མེད་པའི་ཚུལ་ལ་འགོད་པའི་ཕྱིར། དྲུག་
པ་ཡོད་དེ། མཉམ་པ་ཉིད་རྟོགས་པའི་རྣམ་པར་བྱང་བ་རྫོགས་པ་ལ་འགོད་པའི་ཕྱིར། བདུན་
པ་ཡོད་དེ། བྱང་ཆུབ་ཀྱི་རྒྱུ་ཚོགས་གཉིས་རྫོགས་པ་ལ་འགོད་པའི་ཕྱིར། བརྒྱད་པ་ཡོད་དེ།
འདུས་བྱས་འཁོར་བ་དང་། འདུས་མ་བྱས་མྱ་ངན་ལས་འདས་པར་དོན་དམ་པར་ཐ་དད་དུ་
ཡོངས་སུ་མི་ཤེས་ཤིང་དོན་དམ་པར་ཐ་མི་དད་དུ་མངོན་སུམ་དུ་ཤེས་པ་ལ་འགོད་པའི་ཕྱིར།
གཉིས་པ་ལམ་གྱི་འབྲས་བུ་ལ་འགོད་པ་ཡོད་དེ། མི་གནས་པའི་མྱང་འདས་ལ་འགོད་པའི་ཕྱིར།
གསུམ་པ་གྲངས་ངེས་ཀྱི་སྒོ་ནས་མཇུག་བསྡུ་བ་ཡོད་དེ། ཆོས་ཀྱི་སྐུའི་འཕྲིན་ལས་ནི་རྣམ་
པ་ཉི་ཤུ་བདུན་དུ་སྔར་བཤད་པ་དེ་ལྟར་བཞེད་པའི་ཕྱིར། གསུམ་པ་འགྲེལ་པ་ལ། སོ་སོར་བཤད་
པ། དོན་བསྡུ་བའོ། །དང་པོ་ལ། ལམ་ལ་འགོད་པ། ལམ་གྱི་འབྲས་བུ་ལ་འགོད་པའོ། །དང་པོ་

ལ། ཚོགས་ལམ། སྦྱོར་ལམ། མཐོང་ལམ། སྒོམ་ལམ་ལ་འགོད་པའོ། །དང་པོ་ལ། སྐྱེས་བུ་
འབྲིང་གི་བསམ་པ་ཐར་པ་དོན་གཉེར་ལ་འགོད་པ། བསྡུ་བཞི་ལ་འགོད་པ། བདེན་བཞི་ཤེས་
པ་ལ་འགོད་པ། གཞན་དོན་གྱི་བསམ་པ་ལ་འགོད་པ། །སྤྱོད་པ་ལ་འགོད་པ། དོན་གཉིས་སྒྲུབ་
པའི་གཞི་ལ་འགོད་པའོ། །དང་པོ་ཡོད་དེ། དང་པོར་འགྲོ་བ་བཟང་པོ་བདེ་འགྲོ་དང་བཟང་པོ་
མ་ཡིན་པ་ངན་འགྲོ་ལ་ཐོབ་བྱར་མངོན་པར་ཞེན་པ་མེད་པར་གནས་པའི་མཚན་ཉིད་འགྲོ་བ་
འཁོར་བ་ལ་དོན་གཉེར་གྱི་བསམ་པ་རབ་ཏུ་ཞི་བའི་ཐར་པ་ལ་འགོད་པའི་འཕྲིན་ལས་མཛད་
པའི་ཕྱིར། 
གཉིས་པ་ཡོད་དེ། སྦྱིན་པ་ལ་སོགས་པའི་བསྡུ་བའི་དངོས་པོ་བཞི་ལ་བཀོད་དེ་འཕྲིན་ལས་
མཛད་པའི་ཕྱིར། གསུམ་པ་ཡོད་དེ། ཐོས་པ་ལས་བྱུང་བ། བསམ་པ་དང་སྒོམ་པ་ལས་བྱུང་བ་
ལ་སོགས་པའི་ཤེས་པས་མི་མཐུན་པའི་ཕྱོགས་སྡུག་ཀུན་གཉིས་དོར་བྱ་དང་། གཉེན་པོ་འགོག་
ལམ་གཉིས་བླང་བར་བྱ་བའི་སྒོ་ནས་རྟོགས་པར་མཛད་པའི་ཕྱིར། བཞི་པ་ཡོད་དེ། དེ་ནས་སྒྱུ་
མ་མཁན་བཞིན་དུ་སེམས་ཅན་ལ་རྗེས་སུ་ཆགས་པ་ལ་སོགས་པས་རྣམ་པར་དབེན་པ་ཉིད་
ཀྱིས་སེམས་ཅན་གྱི་དོན་ཏེ་གཞན་གྱི་དོན་བྱམས་པ་ལ་སོགས་པ་ཚད་མེད་པ་བཞིའི་མཚན་
ཉིད་ཇི་ལྟ་བའི་བདག་ཉིད་ལ་བཀོད་དེ་འཕྲིན་ལས་མཛད་པའི་ཕྱིར། ལྔ་པ་ཡོད་དེ། དེའི་རྗེས་ལ་
རང་གི་དོན་ལ་བྱ་བྱེད་ཀྱི་འཁོར་གསུམ་རྣམ་པར་དག་པར་རྟོགས་པས་རབ་ཏུ་ཕྱེ་བའི་ཕ་རོལ་
ཏུ་ཕྱིན་པ་དྲུག་ལ་གོམས་པ་ལ་འགོད་པའི་ཕྱིར། དྲུག་པ་ཡོད་དེ། དེའི་འོག་ཏུ་རང་དང་གཞན་
གྱི་དོན་གྱི་མཚན་ཉིད་སངས་རྒྱས་ཀྱི་ལམ་སྟེ་དགེ་བ་བཅུའི་ལས་ཀྱི་ལམ་ལ་འགོད་པའི་ཕྱིར།
གཉིས་པ་སྦྱོར་ལམ་ལ་འགོད་པ་ཡོད་དེ། དེ་ནས་ཆོས་ཐམས་ཅད་དོན་དམ་པར་རང་བཞིན་
གྱིས་སྟོང་པ་ཉིད་འཇིག་རྟེན་པའི་སྒོམ་བྱུང་གི་ཤེས་རབ་ཀྱིས་གོམས་བཞིན་པ་ལ་འགོད་པའི་
ཕྱིར། གསུམ་པ་མཐོང་ལམ་ལ་འགོད་པ་ཡོད་དེ། དེའི་རྗེས་ལ་སྦྱིན་པའི་ཕ་རོལ་ཏུ་ཕྱིན་པ་ལ་
བརྟེན་ནས་ས་དང་པོ་ཆོས་ཀྱི་དབྱིངས་ཐམས་ཅད་ལ་ཀུན་ཏུ་འགྲོ་བ་གསར་དུ་རྟོགས་པའི་མཚན་

ཉིད་གཟུང་འཛིན་གཉིས་སུ་མེད་པའི་ཆོས་རྟོགས་པ་ལ་འགོད་པའི་ཕྱིར།བཞི་པ་སྒོམ་ལམ་ལ
འགོད་པ་ལ། ས་གཉིས་པ་ནས་ལྔ་པའི་བར་ལ་འགོད་པ། ས་དྲུག་པ་ལ་འགོད་པ། ས་བདུན་པ་
ལ་འགོད་པ། ས་བརྒྱད་པ་ལ་འགོད་པ། ས་དགུ་པ་ལ་འགོད་པ། ས་བཅུ་པ་ལ་འགོད་པའོ། །དང་
པོ་གྲུབ་སྟེ། དེ་ནས་ཚོགས་གཉིས་ཡོངས་སུ་རྫོགས་པའི་རྒྱུར་གྱུར་པས་ས་གཉིས་པ་ལ་སོགས་
པར་ཚུལ་ཁྲིམས་ནས་བསམ་གཏན་ལ་སོགས་པའི་ཕ་རོལ་ཏུ་ཕྱིན་པ་བཞི་རྫོགས་པའི་སྒོ་ནས་
ཆོས་ཐམས་ཅད་ཀུན་རྫོབ་ཏུ་ཡོད་པ་བརྡར་བཏགས་པར་ཤེས་པ་ལ་འགོད་པའི་ཕྱིར། 
གཉིས་པ་ཡོད་དེ། སྔ་མ་དེ་བཞིན་དུ་རིམ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་
ནས་ས་དྲུག་པ་ལ་ཤེས་པ་དང་ཤེས་བྱའི་དངོས་པོར་བདེན་པར་མངོན་པར་མ་ཞེན་པའི་མཚན་
ཉིད་ཆོས་ཐམས་ཅད་དོན་དམ་པར་དམིགས་སུ་མེད་པར་རྟོགས་པ་ལ་འགོད་པའི་ཕྱིར། གསུམ་
པ་ཡོད་དེ། དེའི་འོག་ཏུ་ས་བདུན་པ་ལ་ཐབས་མཁས་ཀྱི་ཕ་རོལ་ཏུ་ཕྱིན་པ་རྫོགས་པའི་སྟོབས་
ཀྱིས་སེམས་ཅན་ཡོངས་སུ་སྨིན་པར་བྱེད་པ་ལ་འགོད་པའི་ཕྱིར། བཞི་པ་ས་བརྒྱད་པ་ལ་འགོད་
པ་ལ། སྤྱོད་པ་ཁྱད་པར་ཅན་ལ་འགོད་པ། བདེན་འཛིན་མངོན་གྱུར་ཟད་པ་ལ་འགོད་པའོ། །དང་
པོ་ཡོད་དེ། དེ་ནས་སྟོབས་ཀྱི་ཕ་རོལ་ཏུ་ཕྱིན་པ་རྫོགས་པའི་སྟོབས་ཀྱིས་ས་བརྒྱད་པ་ལ་ཉན་
ཐོས་ལ་སོགས་པ་དང་ཐུན་མོང་མ་ཡིན་པའི་བྱང་ཆུབ་སེམས་དཔའི་ལམ་ཕར་ཕྱིན་དྲུག་གི་སྤྱོད་
པ་ལ་འགོད་པའི་ཕྱིར། གཉིས་པ་ཡོད་དེ། དེ་ནས་ས་བརྒྱད་པ་དེ་ཉིད་ལ། ཆོས་ཐམས་ཅད་ལ་
བདེན་པར་མངོན་པར་ཞེན་པ་མངོན་གྱུར་ཟད་པར་སྤངས་པ་ལ་འགོད་པའི་ཕྱིར། ལྔ་པ་ས་དགུ་
པ་ལ་འགོད་པ་ཡོད་དེ། དེའི་རྗེས་ལ་ས་དགུ་པ་སྨོན་ལམ་གྱི་ཕ་རོལ་ཏུ་ཕྱིན་པ་རྫོགས་པའི་མཐུས་
ཆོས་ཀྱི་འཁོར་ལོར་བསྐོར་བའི་བྱང་ཆུབ་འཐོབ་པ་ལ་འགོད་པའི་ཕྱིར། 
དྲུག་པ་ལ། ས་བཅུ་པ་ཐོབ་མ་ཐག་པ་ལ་འགོད་པ། སྐྱེ་བ་གཅིག་གིས་ཐོགས་པ་ལ་འགོད་པ།
སྲིད་པ་ཐ་མ་པ་ལ་འགོད་པའོ། །དང་པོ་ཡོད་དེ། དེའི་འོག་ཏུ་ཡེ་ཤེས་ཀྱི་ཕ་རོལ་ཏུ་ཕྱིན་པ་རྫོགས་
པའི་སྟོབས་ཀྱིས་ས་བཅུ་པ་ཐོབ་མ་ཐག་པ་ལ་སངས་རྒྱས་ཀྱི་ཞིང་སྣ་ཚོགས་རྣམ་པར་དག་པ་

ལ་བཀོད་ནས། རྗེས་སུ་སྐྱེ་བ་གཅིག་ཐོགས་ལ་འགོད་པའི་ཕྱིར། གཉིས་པ་ལ། སྐྱེ་བ་ཕྱི་མར་
སངས་རྒྱ་བར་ངེས་པ་ལ་འགོད་པ། གཞན་དོན་ལྷུན་གྲུབ་ལ་འགོད་པ། སངས་རྒྱས་ཀྱི་ཆོས་
ལྷག་པ་རྫོགས་པ་ལ་འགོད་པའོ། །དང་པོ་ཡོད་དེ། ཡང་ས་བཅུ་པ་དེ་ཉིད་ལ་སྐྱེ་བ་གཅིག་གིས་
ཐོགས་པའི་རང་གི་ངོ་བོ་སྐྱེ་བ་གཉིས་པ་ལ་ཡང་དག་པར་རྫོགས་པའི་བྱང་ཆུབ་ཏུ་སོ་སོར་ངེས་
པ་ལ་འགོད་པའི་ཕྱིར། 
གཉིས་པ་ཡོད་དེ། ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་གྱི་དོན་སངས་རྒྱས་
དང་མཉམ་པར་མཛད་པ་ལ་འགོད་པའི་ཕྱིར། གསུམ་པ་ཡོད་དེ། འཇིག་རྟེན་གྱི་ཁམས་ཐམས་
ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་དང་སེམས་ཅན་སྨིན་པ་དང་མངོན་པར་ཤེས་པ་
རྫོགས་པ་ལ་སོགས་པའི་ཡོན་ཏན་ལ་བཀོད་དེ། དེ་ནས་སྲིད་པ་ཐ་མ་པ་ལ་འགོད་པའི་ཕྱིར།
གསུམ་པ་སྲིད་པ་ཐ་མ་པ་ལ་འགོད་པ་ལ། ནུས་པའི་ཁྱད་པར་ལ་འགོད་པ། རྟོགས་པའི་ཁྱད་པར་
ལ་འགོད་པ། སྤངས་པའི་ཁྱད་པར་ལ་འགོད་པ། དག་པའི་རྒྱུ་ཚོགས་ཀྱི་ཁྱད་པར་ལ་འགོད་པའོ། །
དང་པོ་ལ། བྱང་ཆུབ་འདྲེན་པར་བྱེད་པ་ལ་འགོད་པ། ལས་ཆུད་མི་ཟ་བའི་ནུས་པ་ལ་འགོད་
པའོ། །དང་པོ་ཡོད་དེ། ཇི་སྐད་བཤད་པ་དེ་ལྟ་བུའི་རིམ་པས་ཡང་ས་བཅུ་པ་དེ་ཉིད་ལ་ཁྱད་
པར་གྱི་ལམ་གྱི་རང་གི་ངོ་བོ་བླ་ན་མེད་པའི་བྱང་ཆུབ་ཀྱི་ཡོན་ཏན་མཐའ་དག་སྐྱེ་བ་དེ་ཉིད་ལ་
འདྲེན་པར་བྱེད་པའི་ཆོས་ཀྱི་མཚན་ཉིད་བྱང་ཆུབ་ཀྱི་ཡན་ལག་རྫོགས་པ་ལ་འགོད་པའི་ཕྱིར།
གཉིས་པ་ཡོད་དེ། མངོན་མཐོ་དང་ངེས་ལེགས་ཀྱིས་ལས་དང་འབྲས་བུར་འབྲེལ་བ་ཆུད་
མི་ཟ་བ་རྟོགས་པ་ལ་འགོད་པའི་ཕྱིར། གཉིས་པ་ལ། ཇི་སྙེད་པ་རྟོགས་པ་ལ་འགོད་པ། ཇི་ལྟ་
བ་རྟོགས་པ་ལ་འགོད་པའོ། །དང་པོ་ཡོད་དེ། བདེན་པ་བཞིའི་དངོས་པོ་ཐམས་ཅད་ཡང་དག་
པར་ཇི་ལྟ་བ་བཞིན་མངོན་སུམ་རྟོགས་པ་ལ་འགོད་པའི་ཕྱིར། གཉིས་པ་ཡོད་དེ། འོག་ནས་
འབྱུང་བ་བླང་ན་སྟོང་པ་ཉིད་ཀྱིས་ངོ་བོ་ཉིད་ཀྱི་འདུས་བྱས་འཁོར་བ་དང་འདུས་མ་བྱས་མྱ་ངན་
ལས་འདས་པ་དོན་དམ་པར་ཐ་མི་དད་པར་མངོན་སུམ་དུ་ཡོངས་སུ་ཤེས་པ་ལ་བཀོད་ནས་

རྗེས་སུ་འབྲས་བུ་ལ་འགོད་པའི་ཕྱིར། གསུམ་པ་སྤངས་པའི་ཁྱད་པར་ལ་འགོད་པ་ལ། ཕྱིན་ཅི་
ལོག་ཟད་པ་ལ་འགོད་པ། ཕྱིན་ཅི་ལོག་གི་གཞི་ཟད་པ་ལ་འགོད་པའོ། །དང་པོ་ཡོད་དེ། ཕྱིན་ཅི་
ལོག་བཞི་པོ་ཐམས་ཅད་ཟད་པར་སྤངས་པ་ལ་འགོད་པའི་ཕྱིར།
གཉིས་པ་ཡོད་དེ། ཕྱིན་ཅི་ལོག་གི་གཞི་བདེན་འཛིན་མེད་པར་སྤངས་པའི་ཡེ་ཤེས་ལ་འགོད་
པའི་ཕྱིར། བཞི་པ་ལ། རང་བཞིན་རྣམ་དག་གི་ཆོས་སྐུའི་རྒྱུ་ཚོགས་ལ་འགོད་པ། གློ་བུར་དྲི་བྲལ་
གྱི་རྒྱུ་ཚོགས་ལ་འགོད་པའོ། །དང་པོ་ཡོད་དེ། རང་བཞིན་གྱིས་ཡོངས་སུ་དག་པའི་མཚན་ཉིད་ཀྱི་
ས་བཅུ་པ་ལ་གནས་པའི་བྱང་ཆུབ་སེམས་དཔའི་རྣམ་པར་བྱང་བ་ལ་འགོད་པའི་ཕྱིར། གཉིས་
པ་ཡོད་དེ། སངས་རྒྱས་ཀྱི་སའི་དྲི་མ་ཐམས་ཅད་དང་བྲལ་བའི་རྣམ་པར་བྱང་བའི་རྒྱུའི་ཚོགས་
པ་ཚང་བ་ལ་འགོད་པའི་ཕྱིར། གཉིས་པ་ལམ་གྱི་འབྲས་བུ་ལ་འགོད་པ་ཡོད་དེ། དེ་བཞིན་
གཤེགས་པའི་ས་ལ་མི་གནས་པའི་མྱ་ངན་ལས་འདས་པ་ལ་འགོད་པའི་ཕྱིར།
གཉིས་པ་དོན་བསྡུ་བ་ཡོད་དེ། དེ་ལྟར་ན་ཆོས་ཀྱི་སྐུ་རྒྱུན་མི་ཆད་པ་བཞིན་དུ་ཆོས་སྐུ་འདིའི་
འཕྲིན་ལས་རྣམ་པ་ཉི་ཤུ་རྩ་བདུན་ཡང་འཁོར་བ་ཇི་སྲིད་བར་དུ་སེམས་ཅན་གྱི་དོན་མཛད་པར་
བཞིད་པ་ཞེས་བྱ་བ་ཡིན་པས་འཕྲིན་ལས་མཛད་པ་རྒྱུན་མི་འཆད་པ་ཡིན་ནོ་སྟེ་ཡིན་པའི་ཕྱིར།
གཉིས་པ་ཚིག་དོན་གཞན་གྱི་གོ་རིམས་ཀྱང་དོན་བདུན་བཅུའི་དང་པོ་དང་ཐ་མ་ལ་བརྟན་ནས་
རིག་པར་བྱ་བ་ནི། གལ་ཏེ་སེམས་བསྐྱེད་དང་འཕྲིན་ལས་ཀྱི་དབྱེ་བ་སྟོན་པའི་སྐབས་སུ་འདི་
གཉིས་ཀྱི་ས་མཚམས་བསྟན་ནས་རེ་བརྒྱད་པོ་སོ་སོའི་ས་མཚམས་མི་འཆད་པ་ཅི་ཡིན་ཞེ་ན།
དེའི་རྒྱུ་མཚན་ཡོད་དེ། དོན་བདུན་ཅུའི་དང་པོ་སེམས་བསྐྱེད་པ་དང་ཐ་མའི་འཕྲིན་ལས་བསྟན་
པའི་གོ་རིམ་སྟེ་ས་མཚམས་བསྟན་པའི་རིམ་པས་ལྷག་མ་བར་གྱི་ཚིག་དོན་རེ་བརྒྱད་པོ་རྣམས་
ཀྱི་གོ་རིམ་སྟེ་ས་མཚམས་ཀྱང་དེ་ལ་བརྟེན་ནས་ཁོང་དུ་ཆུད་པར་བྱ་བའི་ཕྱིར། རྩ་བར་དངོས་
སུ་མ་བསྟན་ཡང་འགྲེལ་པར་བཤད་དགོས་སོ་ཞེ་ན་ཚིག་དོན་ལྷག་མ་རྣམས་ཀྱི་ས་མཚམས་
རྒྱས་པར་འགྲེལ་པ་འདིར་སེང་བཟང་བདག་གིས་ནི་མ་བྲིས་སོ་སྟེ་མི་བྲི་བའི་རྒྱུ་མཚན་ཡོད།

ཚིགས་མངས་སུ་དོགས་པས་མ་བྲིས་པའི་ཕྱིར། 
དེ་ལ་ཁོ་ན་རེ། བར་གྱི་ཚིག་དོན་དྲུག་ཅུ་རྩ་བརྒྱད་ཀྱི་སྐབས་སུ་ལས་དང་པོ་བ་ནས་སངས་
རྒྱས་ཀྱི་སའི་བར་གྱི་ལམ་གྱི་རིམ་པ་རྫོགས་པ་རེ་སྟོན་རིགས་པར་ཐལ། སེམས་བསྐྱེད་དང་
འཕྲིན་ལས་ཀྱི་སྐབས་སུ་བསྟན་པ་ལྟར་ཚིག་དོན་གཞན་རྣམས་ལའང་འཆད་རིགས་པའི་ཕྱིར།
རྟགས་ཁས། འདོད་ན། བསྟན་བཅོས་འདིར་ཐེག་ཆེན་གྱི་ལམ་གྱི་རིམ་པ་རྫོགས་པ་ལན་བདུན་
ཅུ་བསྟན་དགོས་པས་ཟློས་པའི་སྐྱོན་ཡོད་དོ་ཞེ་ན་སྨྲ་བ་པོའི་བསམ་དོན་སེམས་བསྐྱེད་དང་འཕྲིན་
ལས་ཀྱི་སྐབས་སུ་ཐེག་པ་ཆེན་པོའི་ལམ་གྱི་རིམ་པ་རྫོགས་པ་དངོས་སུ་བསྟན་པར་འདོད་པ་
ཡིན་ལ། དེ་ལྟར་ན་བར་གྱི་ཚིག་དོན་རེ་བརྒྱད་སྟོན་པའི་གཞུང་གིས་དངོས་སུ་བསྟན་པའི་ཐེག་
ཆེན་གྱི་ལམ་མེད་པར་འགྱུར་ལ། གཞན་དུ་བསྟན་པ་རྣམས་སྐབས་དེ་གཉིས་སུ་དངོས་སུ་བསྟན་
ན་ནི། སྐབས་གཉིས་པོ་དེར་མངོན་པར་རྟོགས་པའི་རྒྱན་ཚང་བར་བྲིས་པས་ཟློས་པའི་ཉེས་པ་
ཤིན་ཏུ་ཆེན་པོ་ཉིད་དུ་ཐལ་བར་འགྱུར་རོ། ། 
དེས་ན་སྐབས་གཉིས་པོ་དེར་ལས་དང་པོ་པའི་ས་ནས་སངས་རྒྱས་ཀྱི་སའི་བར་གྱི་ཡོན་
ཏན་རགས་པ་འགའ་ཞིག་དངོས་སུ་བསྟན་ཡང༌། ཐེག་པ་ཆེན་པོའི་ལམ་གྱི་རིམ་པ་མཐའ་དག་
དངོས་སུ་བསྟན་པ་མ་ཡིན་ལ། ཐེག་ཆེན་གྱི་སྦྱོར་ལམ་ཡིན་ཚད་དམིགས་པ་དང་ནི་རྣམ་པ་དང་།
ཞེས་སོགས་སྦྱོར་ལམ་གྱི་གཞུང་གི་སྐབས་སུ་དངོས་སུ་བསྟན་མི་དགོས་ཏེ། དོན་གཅིག་ཀྱང་
གཞུང་གཅིག་གིས་དངོས་སུ་སྟོན་ནུས་མི་ནུས་པའི་ཁྱད་པར་ཡོད་པའི་ཕྱིར་ཏེ། བརྗོད་བྱེད་
སེལ་བས་འཇུག་པའི་ཕྱིར་དང༌། ལྡོག་པ་གཅིག་ཡིན་ཀྱང་དགོས་པ་མི་འདྲ་བའི་ཁྱད་པར་གྱིས་
ལན་དུ་མར་བསྟན་པ་ལ་ཟློས་སྐྱོན་ཇི་ཙམ་ཡང་མེད་པའི་ཕྱིར། 
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་
རྣམ་བཤད་ཚིག་དོན་རབ་གསལ་ཞེས་བྱ་བ་ལས་སྐབས་བརྒྱད་པའི་རྣམ་པར་བཤད་པའོ། །

གསུམ་པ་བསྡུས་དོན་གཞན་བསྟན་པ་ལ། དོན་དྲུག་ཏུ་བསྡུ་བ། དོན་གསུམ་དུ་བསྡུ་བའོ། །
དང་པོ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི། སྤྲོས་པ་རྒྱས་པ་ལ་དགའ་བའི་སེམས་
ཅན་ལ་ཕན་གདགས་པར་བྱ་བའི་དོན་དུ་དེ་ལྟར་དོན་བརྒྱད་ཀྱི་སྒོ་ནས་བསྡུས་དོན་རྣམ་པར་
བཤད་ནས་ཡང་དེ་ལས་འབྲིང་དུ་དད་པའི་གང་ཟག་ལ་བསྡུས་དོན་གཞན་དྲུག་ཏུ་བསྡུས་ནས་
རྣམ་པར་བཤད་པ།
གཉིས་པ་ནི། རྒྱན་གྱི་དོན་བསྡུས་བརྒྱད་ལས་གཞན་སྟེ་རྣམ་པ་དྲུག་ཏུ་ཤེས་པར་བྱ་སྟེ།
མཁྱེན་པ་གསུམ་གྱི་ངོ་བོར་གྱུར་པའི་མཚན་ཉིད་དང་། དེའི་ཉམས་སུ་ལེན་པའི་རྣམ་རྫོགས་སྦྱོར་
བ་དང་། སྦྱོར་བ་དེ་རབ་ཏུ་གྱུར་པའི་རྩེ་མོ་དང་། མཁྱེན་གསུམ་དེ་ཡི་ཉམས་ལེན་གྱི་གོ་རིམས་
མཐར་གྱིས་པ་དང་། མཁྱེན་གསུམ་དེའི་སྦྱོར་བ་མཐར་ཐུག་པ་སྐད་ཅིག་སྦྱོར་དང༌། མཁྱེན་གསུམ་
དེ་ཡི་རྣམ་སྨིན་ཆོས་སྐུ་དང་དྲུག་ནི་རྒྱན་གྱི་བསྡུས་དོན་འབྲིང་དུ་ཤེས་པར་བྱ་བའི་ཕྱིར།
 གསུམ་པ་ལ་སོ་སོར་བཤད་པ། དོན་བསྡུས་ནས་ཚིག་དོན་རྒྱས་པ་སྔ་མ་ལ་ཁ་འཕངས་
པའོ། །དང་པོ་ནི། དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་
པ་ཉིད་གསུམ་ནི་ཆོས་ཅན། འདི་མཚོན་པར་བྱ་བས་ན་མཚན་ཉིད་དོ་ཞེས་བརྗོད་དེ། མཁྱེན་
གསུམ་གྱི་རྣམ་པའི་སྒོ་ནས་མངོན་པར་མཚོན་པའི་གནས་ཉིད་ཡིན་པའི་ཕྱིར། དེ་ནས་རྣམ་པ་
ཐམས་ཅད་མངོན་པར་རྫོགས་པར་རྟོགས་པའི་སྦྱོར་བ་ནི་ཆོས་ཅན། ཐམས་ཅད་མཁྱེན་པ་ཉིད་
གསུམ་གྱི་རྣམ་པ་ཉམས་སུ་ལེན་པའི་སྦྱོར་བ་ཡིན་ཏེ། བྱང་ཆུབ་སེམས་དཔའི་ཞི་ལྷག་ཟུང་འབྲེལ་
གྱི་རྣལ་འབྱོར་འདིས་ཏེ་ཁྱོད་ཀྱིས་ཐམས་ཅད་མཁྱེན་པ་ཉིད་གསུམ་གྱི་རྣམ་པ་སྒོམ་པ་ལ་སྦྱོར་
བས་ན་སྟེ་སྦྱོར་བས་སྒོམ་པ་ཡིན་པའི་ཕྱིར། སྒོམ་པ་ལ་དགོས་པ་ཡོད་དེ། མཁྱེན་གསུམ་གྱི་རྣམ་
པ་ལ་དབང་དུ་བྱ་བའི་ཆེད་ཡིན་པའི་ཕྱིར། དེ་ནས་རྩེ་མོའི་མངོན་པར་རྟོགས་པ་ནི་ཆོས་ཅན།
ཐམས་ཅད་མཁྱེན་པ་ཉིད་གསུམ་གྱི་རྣམ་པ་གོམས་པ་རབ་ཀྱི་གནས་སྐབས་ཡིན་ཏེ། སྔར་རྣམ་
རྫོགས་སྦྱོར་བ་ཤིན་ཏུ་གོམས་པས་སྟོང་ཉིད་རྟོགས་པའི་སྒོམ་བྱུང་གི་ཤེས་རབ་ཀྱིས་ཟིན་པའི་

སྒོ་ནས་ཕུལ་དུ་བྱུང་བར་འགྲོ་བ་སྟེ་སོང་པའི་སྦྱོར་བ་ཡིན་པའི་ཕྱིར། དེ་ནས་མཐར་གྱིས་པའི་
མངོན་པར་རྟོགས་པ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་རྣམ་པ་དཀྱུས་ཐོགས་
གཅིག་ལ་སྒོམ་པའི་གོ་རིམས་གྱི་གནས་སྐབས་ཡིན་ཏེ། སྐབས་དང་པོ་གསུམ་དུ་བསྟན་པ་མཁྱེན་
གསུམ་གྱི་རྣམ་པ་སོ་སོ་པ་དང་། རྣམ་ཀུན་ཏུ་བསྟན་པ་རྣམ་པ་མཐའ་དག་རྣམ་པར་སྒོམ་པའི་
དོན་དུ་དཀྱུས་ཐོག་གཅིག་ལ་རིམ་ཅན་དུ་གཞུང་སྲོང་པར་བྱེད་པས་སྒོམ་པའི་སྦྱོར་བ་ཡིན་པའི་
ཕྱིར། དེ་ལྟར་བསྒོམ་པ་ལ་དགོས་པ་ཡོད་དེ། སྔར་རྟོགས་པའི་དངོས་པོ་སྐད་ཅིག་མ་གཅིག་ལ་
ངེས་པར་བྱ་བའི་ཆེད་ཡིན་པའི་ཕྱིར། དེ་ནས་ཡང་དག་པར་སྐད་ཅིག་མ་གཅིག་པའི་མངོན་པར་
རྫོགས་པར་བྱང་ཆུབ་པའི་སྦྱོར་བ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་
མཐར་ཐུག་པའི་གནས་སྐབས་ཡིན་ཏེ། སློབ་ལམ་གྱི་རྟོགས་པ་ཁྱོད་ལས་ཁྱད་པར་དུ་འགྲོར་
མེད་པས་ཏེ་སེམས་དཔའི་སྦྱོར་བ་མཐར་ཐུག་ཡིན་པའི་ཕྱིར། དེ་ནས་ཆོས་ཀྱི་སྐུ་མཛད་པ་དང་
བཅས་པ་ནི་ཆོས་ཅན། ཐམས་ཅད་མཁྱེན་པ་ཉིད་གསུམ་གྱི་རྟོགས་པ་རྣམ་པར་སྨིན་པའི་གནས་
སྐབས་ཡིན་ཏེ། སྦྱོར་བ་དེའི་འབྲས་བུ་མཐར་ཐུག་ཡིན་པའི་ཕྱིར། 
གཉིས་པ་ནི། ཡུམ་གསུམ་པོ་ཐམས་ཅད་ཀྱི་དོན་བསྡུས་པ་བརྒྱད་དུ་བཤད་པ་ལས་གཞན་
རྣམ་པ་དྲུག་ཏུ་བཤད་དེ། སྔར་བཤད་པ་དེ་ལྟར་ཡིན་པའི་ཕྱིར། བསྡུས་དོན་དེའི་ཚིག་དོན་
ཡང་ཤེས་པར་བྱ་སྟེ། སྔ་མ་བརྒྱད་ཀྱི་སྐབས་ཁོ་ན་བཞིན་དུ་བཤད་པར་བྱ་བ་ཡིན་པའི་ཕྱིར།
གཉིས་པ་དོན་གསུམ་དུ་བསྡུ་བ་ལ་མཚམས་སྦྱར། རྩ་བ། འགྲེལ་པའོ། །དང་པོ་ནི། དོན་
གྱི་སྤྲོས་པ་བར་མ་ལ་དགའ་བའི་སེམས་ཅན་ལ་ཕན་གདགས་པར་བྱ་བའི་དོན་དུ་དེ་ལྟར་དོན་
བསྡུས་པ་དྲུག་གི་སྒོ་ནས་རྣམ་པར་བཤད་ནས་ཡང་དོན་གྱི་སྤྲོས་པ་མདོར་བསྡུས་པ་ལ་དགའ་
བའི་སེམས་ཅན་ལ་ཕན་གདགས་པར་བྱ་བའི་དོན་དུ་གསུམ་དུ་བསྡུས་ནས་སྔ་མ་ལས་གཞན་
དུ་རྣམ་པར་བཤད་པ། གཉིས་པ་ནི། མཁྱེན་པ་རྣམ་པ་གསུམ་པའི་རྣམ་པ་ཆོས་ཅན། སྦྱོར་བས་
སྒོམ་པར་བྱ་བའི་ཡུལ་ནི་ཡིན་ཏེ། དེའི་ཉམས་སུ་བླངས་པར་བྱ་བ་ཡིན་པའི་ཕྱིར། སྦྱོར་བ་བཞིའི་

བདག་ཉིད་ཆོས་ཅན། མཁྱེན་པ་གསུམ་མཐར་ཐུག་པ་དེའི་རྒྱུ་ཡིན་ཏེ། དེ་ཐོབ་བྱེད་ཀྱི་ཐབས་
ཡིན་པའི་ཕྱིར། ཆོས་སྐུ་འཕྲིན་ལས་དང་བཅས་པ་ནི་ཆོས་ཅན། མཁྱེན་གསུམ་སྦྱོར་བའི་འབྲས་
བུ་ཡིན་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར། ཡུམ་གསུམ་གྱི་དོན་བསྡུས་པ་སྔ་མ་གཉིས་
ལས་གཞན་དུ་བཤད་པ་ཡིན་ཏེ། ཡུལ་དང་རྒྱུ་དང་འབྲས་བུ་རྣམ་པ་གསུམ་དུ་བཤད་པའི་ཕྱིར།
གསུམ་པ་ནི། དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་
པ་ཉིད་གསུམ་གྱི་ངོ་བོ་ཉིད་ནི་ཆོས་ཅན། སྦྱོར་བ་སྒོམ་པ་ལ་འཇུག་པའི་ཡུལ་གྱི་རྒྱུ་ཡིན་ཏེ།
ཁྱོད་སྦྱོར་བའི་ཤེས་བྱ་དང་། བསྒོམ་བྱ་དང་། ཐོབ་བྱར་བྱས་ནས་སྦྱོར་བ་བསྒོམ་པ་ལ་འཇུག་
པའི་ཕྱིར། མཁྱེན་པ་གསུམ་པོ་དེ་ཇི་ལྟར་སྦྱོར་བས་བསྒོམ་ཞིང་སྦྱོར་བའི་ཡུལ་དུ་རབ་ཏུ་སྦྱོར་ཞེ་
ན། དེའི་འོག་ཏུ་རྣམ་པ་ཐམས་ཅད་མངོན་པར་རྫོགས་པར་རྟོགས་པ་ལ་སོགས་པ་མངོན་པར་
རྟོགས་པ་རྣམ་པ་བཞི་ནི་ཆོས་ཅན། མཁྱེན་པ་གསུམ་གྱི་རྣམ་པ་བསྒོམ་པའི་སྦྱོར་བ་ཡིན་ཏེ། དེ་
བསྒོམ་པའི་སེམས་དཔའི་རྒྱུད་ཀྱི་ཞི་ལྷག་ཟུང་འབྲེལ་གྱི་རྣལ་འབྱོར་ཡིན་པའི་ཕྱིར།མཁྱེན་གསུམ་
གྱི་སྦྱོར་བ་དེ་ལྟ་བུ་དང་ལྡན་པའི་རྒྱུ་སྦྱོར་བ་དེའི་འབྲས་བུ་ཅི་ཞིག་ཡིན་ཞེ་ན། དེའི་འོག་ཏུ་ཆོས་ཀྱི་
སྐུ་འཕྲིན་ལས་དང་བཅས་པ་ནི་ཆོས་ཅན། མཁྱེན་གསུམ་སྦྱོར་བའི་འབྲས་བུ་ཡིན་ཏེ། དེའི་ཐོབ་བྱ་
དོན་བསྡུས་ན་རྒྱལ་བའི་ཡུམ་རྣམ་པ་གསུམ་གྱི་དོན་བསྡུས་པ་སྔ་མ་གཉིས་ལས་གཞན་
རྣམ་པ་གསུམ་བཤད་དེ། བརྒྱད་དུ་བཤད་པ་དེ་ཁོ་ན་བཞིན་དུ་བཤད་པར་བྱ་བ་ཡིན་པའི་ཕྱིར།
དེ་ལྟར་རྒྱས་འབྲིང་བསྡུས་པ་ལ་དད་པའི་གདུལ་བྱ་གསུམ་བཤད་ཀྱང་ཚིག་དོན་ཡན་ལག་
རྒྱས་པར་རྫོགས་པར་སྟོན་དགོས་པར་འདྲ་ལ། བསྡུས་དོན་དྲུག་དང་གསུམ་བཤད་པའི་གདུལ་
བྱས་རང་རང་གི་བསྡུས་དོན་ལབརྟེན་ནས་ཡན་ལག་རྒྱས་བཤད་ཀྱི་དོན་རགས་པ་ལ་ཡིད་
དཔྱོད་ཀྱིས་ངེས་པ་འདྲེན་ནུས་ཀྱང་བརྒྱད་བཤད་པ་ལ་བརྟེན་ནས། དེ་ལ་ཡིད་དཔྱོད་ཀྱིས་ངེས་
པ་འདྲེན་མི་ནུས་ཤིང་། བརྒྱད་བཤད་པའི་གདུལ་བྱས་ནི་བསྡུས་དོན་ཕྱི་མ་གཉིས་ལ་བརྟེན་ནས་

ཡིད་དཔྱོད་ཀྱིས་ངེས་པ་དེ་ལྟར་འདྲེན་ནུས་པ་ཡིན་ཏེ། གདུལ་བྱ་གསུམ་པོ་སྔ་མ་སྔ་མ་ལས་ཕྱི་
མ་ཕྱི་མ་དབང་པོ་བརྟུལ་བའི་ཕྱིར། བསྡུས་དོན་བརྒྱད་བཤད་པ་ལ་རེ་ཞིག་བཀྲི་མི་རུང་བ་འགའ་
ཞིག་ཁ་དྲངས་པའི་ཆེད་དུ་བསྡུས་དོན་ཕྱི་མ་གཉིས་བཤད་པའི་ཕྱིར་རོ། ། 
གསུམ་པ་བཤད་པ་མཐར་ཕྱིན་པའི་བྱ་བ་ལ། བཤད་བྱ་འཆད་བྱེད་ཀྱི་ཁྱད་པར། བརྩམ་
པའི་དགེ་བ་བསྔོ་བ། ཁེངས་བསྐྱུངས་ཞིང་འགྲེལ་པ་རྩོམ་པ་སྤྲོ་བའི་རྒྱུ་མཚན་ནོ། །དང་པོ་ལ་བཤད་
བྱའི་ཁྱད་པར། གང་ལ་བརྟེན་ནས་ཚུལ་ཇི་ལྟར་བཤད་པའོ། །དང་པོ་ནི། མཁས་པ་རྣམས་ཀྱིས་
ཡུམ་གསུམ་པོ་ཀུན་ལའང་བརྗོད་བྱའི་དོན་བསྡུས་བརྒྱད་དང་དྲུག་དང་གསུམ་པོ་དེ་ཙམ་དུ་
ཤེས་པར་བྱ་སྟེ། ལ་ལ་འཕགས་པ་བརྒྱད་སྟོང་པ་ལས་དངོས་ཤུགས་ལ་དོན་ཚང་བ་དང་། གཞན་
ཡུམ་བར་མ་ལས་དོན་དངོས་སུ་སྟོན་པའི་ཚིག་ཚང་བ་དང་། གཞན་རྒྱས་པ་ལས་དོན་རེ་རེ་ལའང་
རྣམ་གྲངས་མང་པོའི་མིང་གིས་གསུངས་པའི་ཕྱིར། །
ཁོ་ན་རེ། ཚིག་ལ་ཁྱད་པར་ཡོད་པ་ཉིད་ཀྱིས་དོན་ལའང་ཁྱད་པར་ཡོད་དོ་ཞེ་ན། ཡུམ་གསུམ་
པོ་ཐམས་ཅད་ཀྱི་བརྗོད་བྱའི་དོན་གྱི་རིམ་པ་གསུམ་ཀ་ཁྱད་པར་མེད་པའི་ཚུལ་གྱི་བསྟན་བཅོས་
འདིས་ལེགས་པར་བསྡུས་པ་མ་ཡིན་པར་ཐལ། ཡུམ་གསུམ་པོ་བརྗོད་བྱ་མཚུངས་པ་དེ་ལྟར་མ་
ཡིན་པའི་ཕྱིར། རྟགས་ཁས། འོ་ན་གཞུང་མི་འདྲ་བ་གསུམ་གསུངས་པ་ཅི་ཡིན་ཞེ་ན། གཞུང་དེ་
ལྟར་གསུངས་པ་ལ་ཟློས་སྐྱོན་མེད་དེ། དེ་ལ་ཚིག་བསྡུས་པ་དང་འབྲིང་དང་རྒྱས་པ་ལ་སོགས་
པའི་རབ་ཏུ་དབྱེ་བས་ཁྱད་པར་ཡོད་པ་ཁོ་ནར་ཟད་པའི་ཕྱིར།
གཉིས་པ་གང་ལ་བརྟེན་ནས་ཚུལ་ཇི་ལྟར་བཤད་པ་ནི། མངོན་པར་རྟོགས་པའི་རྒྱན་གྱིས་
ཚིག་ལེའུར་བྱས་པའི་འགྲེལ་པ་དོན་གསལ་བ་འདི་ནི་སློབ་དཔོན་སེང་གེ་བཟང་པོས་བྱས་པ་
ཡིན་ཏེ། འཕགས་པ་རྣམ་པར་གྲོལ་བའི་སྡེ་ཡི་ལེགས་པར་བཤད་པའི་མཐུ་ཡིས་དོན་མཐོང་
བའི་སྒོ་ནས་དང་། དངོས་སུ་མཁན་པོ་ཡང་དག་རྣམ་སྣང་མཛད་བླ་མ་བཟང་ལ་ཕྱག་འཚལ་ཏེ་
གནང་བ་ཞུས་ནས་བྱས་པའི་ཕྱིར། དེ་ལྟར་ནའང་འགྲེལ་པ་འདིར་སྤྲོས་ནས་བཤད་པ་མ་ཡིན་

ཏེ། མདོའི་ཚིག་དང་ནི་བསྟན་བཅོས་ཀྱི་ངག་སོགས་དངོས་སུ་སྦྱོར་བ་མ་བྱས་པར་གོ་སླ་བའི་
ཆེད་དུ་དོན་བསྡུས་ནས་བཤད་པའི་ཕྱིར། 
གཉིས་པ་བརྩམས་པའི་དགེ་བ་བསྔོ་བ་ནི། འགྲེལ་པ་བརྩམས་པའི་དགེ་བ་བསྔོ་ཚུལ་ཡོད་
དེ། འགྲེལ་བ་དོན་གསལ་དེ་སྡེབས་པ་ལས་བྱུང་བ་ཡི་དགེ་བ་སེང་གེ་བཟང་པོ་བདག་གིས་
གང་ཐོབ་པ་དེ་ཡི་སྐྱེ་བོ་གཞན་ཐམས་ཅད་ནི་བདེ་བར་གཤེགས་པའི་ཤེས་རབ་ཀུན་མཁྱེན་གྱི་
གོ་འཕང་ཐོབ་པར་ཤོག་ཅིག་ཅེས་བསྔོས་པའི་ཕྱིར། གསུམ་པ་ལ། ཁེངས་བསྐྱུངས་པ། ནོངས་
པ་བཟོད་པར་གསོལ་བ། འགྲེལ་པ་རྩོམ་པར་སྤྲོ་བའི་རྒྱུ་མཚན་ནོ། །དང་པོ་ལ། རང་ཉིད་བློ་དམན་
པར་བསྟན་པ། གཞུང་དོན་རྟོགས་དཀའ་བར་བསྟན་པའོ། །དང་པོ་ནི། བསྟན་བཅོས་ཀྱི་དོན་
ཀུན་བདག་གི་མངོན་སུམ་གྱི་སྤྱོད་ཡུལ་གང་ན་ཞིག་ཡིན་ཏེ། བདག་གི་ཤེས་རབ་མི་གསལ་
བས་བསྟན་བཅོས་བརྗོད་པ་ལ་དོན་སྤྱིའི་ཚུལ་གྱིས་འཇུག་པའི་ཕྱིར་དང་། བསྟན་བཅོས་ཀྱི་དོན་
ཀུན་བདག་གི་མངོན་སུམ་གྱི་ཡུལ་ལས་ཕྱིར་རོལ་ཏུ་གྱུར་པའི་ཕྱིར།
གཉིས་པ་ནི། བསྟན་བཅོས་ཀྱི་དོན་ནི་མ་ལུས་པ་བདག་གིས་མངོན་སུམ་གྱི་ཡུལ་གང་ན་
ཡིན་ཏེ། བདག་ཉིད་ཆེན་པོ་འཕགས་བློའི་མངོན་སུམ་གྱི་སྤྱོད་ཡུལ་དུ་འགྱུར་དགོས་པས་རྟོགས་
དཀའ་བའི་ཕྱིར། གཉིས་པ་ནོངས་པ་བཟོད་པར་གསོལ་བ་ཡོད་དེ། འོན་ཀྱང་མངོན་སུམ་གྱི་
སྤྱོད་ཡུལ་མ་ཡིན་པ་ལ་བདག་གིས་འབད་ནས་རང་དང་གཞན་གྱི་དོན་གྱི་ངོར་བགྱིས་པའི་འགྲེལ་
པ་ལ་ནོངས་པའི་ཚོགས་མཆིས་ན་དེ་ལ་ཆོས་ཀྱི་སྤྱན་དང་ལྡན་པའི་སྐྱེ་བོ་མཁས་པ་རྣམས་བཟོད་
པར་མཛོད་ཅེས་གསོལ་བའི་ཕྱིར། །
གསུམ་པ་འགྲེལ་པ་རྩོམ་པར་སྤྲོ་བའི་རྒྱུ་མཚན་ཡོད་དེ། ཀྱེ་མ་སྟེ་ངོ་མཚར་བ་གཞུང་ལུགས་
སྣ་ཚོགས་ལྟས་པ་ཉིད་ཀྱི་ངལ་དུབ་བྱས་པའི་འབྲས་བུ་ལ་བདག་གི་ཡིད་ངལ་གསོ་བའི་གནས་
སུ་གྱུར་པ་ཤེས་རབ་ཀྱི་ཕ་རོལ་ཏུ་ཕྱིན་པའི་ལུགས་འདི་རྟོགས་ཤིང་དུས་རིང་མོ་ཞིག་ནས་མཐོང་
བ་ཡིན་པའི་ཕྱིར། གསུམ་པ་མཇུག་གི་དོན་ལ། བསྟན་བཅོས་མཛད་པ་པོ་དང༌། གང་གིས་བསྒྱུར་

བའི་ཚུལ་ལོ། །དང་པོ་ཡོད་དེ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གིས་བསྟན་བཅོས་
མངོན་པར་རྟོགས་པའི་རྒྱན་ཅེས་བྱ་བའི་འགྲེལ་པ་རྒྱལ་བའི་སྲས་པོ་སེངྒེ་བཟང་པོས་མཛད་པ་
དང༌། དེའི་རྣམ་བཤད་སྙིང་པོ་རྒྱན་གྱི་དགོངས་པ་བཤད་པ་རྫོགས་པར་གྲུབ་པའི་ཕྱིར།
 གཉིས་པ་ཡོད་དེ། བསྟན་པ་སྔ་དར་ལ་རྒྱ་གར་གྱི་མཁན་པོ་བིདྱཱ་ཀ་ར་པྲ་བྷཱ་ཏེ་རིག་བྱེད་
འོད་ཟེར་མ། བིདྱཱ་ཀ་ར་པྲ་བྷ་བ་རིག་པའི་འབྱུང་གནས་དང༌། ཞུ་ཆེན་གྱི་ལོཙྪ་བ་བརྙེ་དཔལ་
བརྩེགས་ཀྱིས་བསྒྱུར་ཅིང་ཞུས་ཏེ་འཆད་ཉན་གྱིས་གཏན་ལ་ཕབས་པ་ལས་བསྟན་པ་ཕྱི་དར་
འདིའི་དུས་སུ་རྒྱ་གར་གྱི་མཁན་པོ་དཔལ་གོ་མི་འཆི་མེད་ལ་སོགས་པ་དང་། ཐུབ་དབང་གཉིས་
པ་ལོཙྪ་བ་བློ་ལྡན་ཤེས་རབ་ཀྱིས་བསྒྱུར་ཞིང་འཆད་ཉན་གྱིས་གཏན་ལ་ཕབ་པའི་ཕྱིར།
གཞན་ཡང་བརྒྱད་སྟོང་པ་དང་རྒྱན་སྦྱར་བའི་འགྲེལ་ཆེན་ནི་ཐོག་མར་རྒྱ་གར་གྱི་མཁན་
པོ་སུ་བྷུ་ཏི་ཤྲཱི་དང་། ལོ་ཆེན་རིན་བཟང་གཉིས་ཀྱིས་བསྒྱུར་བ་དང་། ཇོ་བོས་གསུངས་ནས་ལོ་
ཆེན་གྱིས་བསྒྱུར་བ་དང་། ཡང་ཇོ་བོས་གསུངས་ནས་འབྲོམ་སྟོན་པས་བསྒྱུར་བ། དུས་ཕྱིས་ཀྱི་
འགྱུར་གསར་ཡང་ཡོད་པར་སྣང་ངོ་། །
སྨྲས་པ། གསུང་རབ་ཀུན་གྱི་ཡང་རྩེ་ཤེར་ཕྱིན་མདོ། །རྒྱས་འབྲིང་བསྡུས་པའི་དགོངས་འགྲེལ་
བསྟན་བཅོས་རྒྱན། །འགྲེལ་པར་བཅས་པའི་ཚིག་དོན་རྒྱ་ཆེར་ནི། །འགྲེལ་མཛད་རྣམ་བཤད་
སྙིང་པོའི་རྒྱན་ཞེས་གྲགས། །གང་དེ་བརྗོད་བྱེད་གསུང་ནི་བརླིང་བས་ན། །བློ་དམན་སྐྱེ་བོས་ཅུང་
ཟད་རྟོགས་དཀའི་ཕྱིར། །སླར་ཡང་གོ་སླའི་གཏམ་གྱིས་མདོར་བསྡུས་ཏེ། །གསལ་བར་འཆད་
པའི་རྣམ་བཤད་འདི་སྦྱར་རོ། །དེ་ལས་རྣམ་དཀར་གངྒཱའི་ཆུ་རྒྱུན་གྱིས། །བསྟན་པའི་ལྗོན་ཤིང་
རིང་དུ་རྒྱས་གྱུར་ཏེ། །དོན་གཉིས་འབྲས་བུའི་ཁུར་གྱིས་མཛེས་པ་ཡིས། །སྐལ་བཟང་ཀུན་གྱི་རེ་
བ་བསྐོང་བར་ཤོག །བདག་ཀྱང་བྱམས་པའི་གཞུང་དང་མི་འབྲལ་ཞིང༌། །ནམ་ཞིག་ཞིང་འདིར་
སངས་རྒྱས་བྱམས་པ་ཞེས། །ས་གསུམ་འོད་ཀྱིས་འགངས་པ་དེ་ཡི་ཚེ། །དམ་ཆོས་ཉན་པའི་འཁོར་

ེཅེས་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་
རྒྱན་འགྲེལ་པ་དང་བཅས་པའི་རྣམ་བཤད་སྙིང་པོ་རྒྱན་གྱི་དགོངས་འགྲེལ་རྣམ་བཤད་ཚིག་དོན་
རབ་གསལ་ཞེས་བྱ་བ་འདི་ནི། མཁྱེན་རབ་ཀྱི་དབང་ཕྱུག་ཡོངས་འཛིན་དམ་པ་དོན་ཡོད་དཔལ་
ལྡན་པའི་ཞལ་སྔ་ནས་ཀྱི་བཀའ་དྲིན་ལས་བསྟན་བཅོས་རྩ་འགྲེལ་ལ་ངེས་པ་ཅུང་ཟད་རྙེད་པ་
ཤཱཀྱའི་དགེ་སློང་ཡུམ་དོན་སྨྲ་བ་བསོད་ནམས་གྲགས་དཔལ་རྣམ་དཔྱོད་མཆོག་གིས་སྡེས། མེ་
མོ་ལུག་གི་ལོ་ལ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོའི་གཟིམས་ཁང་དུ་སྦྱར་བའི་ཡི་
གེ་པ་ནི་རིག་བྱེད་རིན་ཆེན་མགོན་པོའོ། །འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་ལ་
ཡུན་རིང་དུ་གནས་པར་གྱུར་ཅིག ། 
ཨོཾ་སྭསྟི། མི་འཇིགས་བཞི་ལྡན་སྟོབས་བཅུའི་དཔལ་མངའ་བའི། །འདྲེན་པ་མཉམ་མེད་
ཤཱཀྱའི་རྒྱལ་པོའི་གསུང༌། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི །རབ་མཆོག་ཕུལ་དུ་བྱུང་བ་
ཤེར་ཕྱིན་མདོ། །འགྲེལ་བྱེད་མཆོག་གྱུར་མངོན་པར་རྟོགས་པའི་རྒྱན། །སློབ་དཔོན་སེངྒེ་བཟང་
པོས་བཀྲལ་བ་བཞིན། །གངས་ཅན་ལྗོངས་འདིར་ཉི་ལྟར་གསལ་མཛད་པ། །བློ་བཟང་རྒྱལ་
བའི་མན་ངག་ཇི་བཞིན་དུ། །རྒྱལ་ཚབ་ཆོས་རྗེའི་ཐུགས་ཀྱི་བཅུད་ཕྱུང་བ། །རྣམ་བཤད་སྙིང་པོའི་
རྒྱན་དུ་གྲགས་པ་གང༌། །དེ་ཡི་རྣམ་བཤད་ཚིག་དོན་རབ་གསལ་ཞེས། །པཎ་ཆེན་བསོད་ནམས་
གྲགས་པའི་གསུང་མཆོག་འདི། །གངས་ཅན་མགོན་པོ་རྒྱལ་དབང་ཡབ་སྲས་ཀྱི། །ཞབས་
འདེགས་དགེ་སློང་བློ་གྲོས་བསྐལ་བཟང་དང༌། །དགེ་སློང་བྱང་ཆུབ་སྐལ་བཟང་ཞེས་བགྱི་བས། །
པར་དུ་བསྒྲུབས་པའི་རྣམ་དཀར་ཕུང་པོའི་མཐུས། །འཇིག་རྟེན་འདྲེན་པ་ཀུན་གྱི་གཙོ་གྱུར་པ། །
རྒྱལ་བའི་དབང་པོ་ཡབ་སྲས་ཉི་ཟླ་ཟུང༌། །བྱང་ཆུབ་ཆོས་ཚུལ་འཕེལ་མཛད་བླ་མ་རྗེ། །བསྐལ་
བརྒྱར་ཞབས་བརྟན་འཕྲིན་ལས་ལྷུན་གྲུབ་ཤོག །དེ་ཡི་མཐུ་ལས་རྒྱུ་སྦྱོར་ལྟོས་བཅས་ཀྱང༌། །
ཆོས་མཐུན་ལེགས་སྨོན་ཡིད་བཞིན་འགྲུབ་པ་དང་། ཁྱད་པར་དུས་ཀུན་ཐེག་མཆོག་དགེ་བའི་
བཤེས། །མཚན་ཉིད་ལྡན་པས་འབྲལ་མེད་རྗེས་བཟུང་ཤོག །མགོན་དེའི་གདམས་པ་སྤྱི་དང་

བསྟན་བཅོད་མངོན་རྟོགས་རྒྱན་གྱི་དགོངས་འགྲེལ་ཚིག་དོན་རབ་གསལ།
ཁྱད་པར་དུ། །ཤེར་ཕྱིན་རྒྱལ་བའི་གཞུང་ལ་ཐོས་བསམ་དང་། །ལམ་མཆོག་ཤེར་ཕྱིན་སྒོམ་པའི་
སྣོད་གྱུར་ཏེ། །འབྲས་བུ་ཤེར་ཕྱིན་བདེ་བླག་ཐོབ་པར་ཤོག 
ཅེས་པར་བྱང་སྨོན་ཚིག་ཏུ་བཀོད་པ་འདི་ནི་༧འཕགས་མཆོག་འཇིག་རྟེན་དབང་ཕྱུག་ངུར་
སྨྲིག་གི་ཟློས་གར་བསྒྱུར་བ་སྐྱབས་མགོན་རྒྱལ་བའི་དབང་པོ་ངག་དབང་བློ་བཟང་འཇམ་དཔལ་
བསྟན་འཛིན་ཚུལ་ཁྲིམས་རྒྱ་མཚོ་དཔལ་བཟང་པོས་དགུང་གྲངས་བཅུ་དགུ་བཞེས་དུས་རྒྱལ་
བ་ཞེས་པ་ཤིང་ཕོ་རྟའི་ལོར་པར་བསྐྲུན་རྒྱུ་སྦྱོར་བ་བཅས་ནས་བསྐུལ་བ་ལྟར་དབེན་གནས་སྟག་
ལུང་བྲག་ཏུ་སྤོང་བ་པར་གཏོགས་པ་དགེ་བཤེས་མིང་ཅན་ཞིག་གིས་བགྱིས་པ་ལགས། འདི་
ཡི་དགེ་བས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་པ་དང་།
བཀྲ་ཤིས་ཤིང་རྒྱལ་བར་གྱུར་ཅིག །ཤུ་བྷཾ། །
 

་༄༅། ། སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་》གི་
 བསྡུ་སྒྲིག་འགན་འཛིན་པ་གཙོ་བོ། བློ་བཟང་ལྷུན་གྲུབ། དབང་གྲགས། ཚེ་རིང༌།
བསྡུ་སྒྲིག་འགན་འཛིན་པ་གཞོན་པ། བློ་བཟང་སྟོབས་བཅུ། ཕུར་བུ་ཆོས་འཕེལ།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། གྲགས་པ་ཀུན་ལྡན། ཚེ་བརྟན་རྡོ་རྗེ།
བློ་བཟང་འཕགས་མཆོག །སྙན་གྲགས། བློ་བཟང་འཇིགས་མེད། ཚེ་རིང་མ། 
བྱམས་པ་བརྩོན་འགྲུས། རྡོ་རྗེ་མཚོ། སྤེན་པ། ལྷག་པ་སྒྲོལ་མ། ཚེ་རིང་ཆོས་སྒྲོན།
ལྷ་སྐྱིད། བསོད་ནམས་དབྱངས་ཅན།
དེབ་འདིའི་ཞུ་དག་དང་དཀར་ཆག་སྒྲིག་མཁན། ལྷུན་གྲུབ་ཡར་འཕེལ། པ་སངས་ནོར་བུ། 
གློག་འཕྲུལ་ཡིག་བཏགས་པ། ཚེ་རིང་ཆོས་སྒྲོན། ལྷ་སྐྱིད།
པོའི་རྒྱན། །སྒྲུབ་དཔོན་མེའི་བཟང་
པར་སྒྲིག་ལག་རྩལ་པ། བྱམས་པ་བརྩོན་འགྲུས།

གངས་ཅན་ཁྱད་ནོར་དཔེ་ཚོགས།
པོད་ཕྲེང་བརྒྱ་དང་ང་གཉིས།
